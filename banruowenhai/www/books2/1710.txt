<p align="center" style="text-align:center"><b><span style="font-size:36.0pt;color:#FF6600">维摩诘所说不可思议解脱经<span lang="EN-US"></span></span></b></p>
<p align="center" style="text-align:center"><b><span style="font-size:36.0pt;color:#FF6600">释会纪闻<span lang="EN-US"></span></span></b></p>
<p align="center" style="text-align:center"><span lang="EN-US" style="&quot;Courier New&quot;">&nbsp;</span></p>
<p align="center" style="text-align:center"><span style="color:#003300">太虚大师讲述<span lang="EN-US"></span></span></p>
<p align="center" style="text-align:center"><span style="color:#003300">十一年九月在北京己未讲经会<span lang="EN-US"></span></span></p>
<p align="center" style="text-align:center"><span lang="EN-US">&nbsp;</span></p>
<p align="center" style="text-align:center"><span lang="EN-US"><a href="#a00">悬论</a></span></p>
<p align="center" style="text-align:center"><span lang="EN-US"><a href="#a01">佛国品第一</a></span></p>
<p align="center" style="text-align:center"><span lang="EN-US"><a href="#a02">方便品第二</a></span></p>
<p align="center" style="text-align:center"><span lang="EN-US"><a href="#a03">弟子品第三</a></span></p>
<p align="center" style="text-align:center"><span lang="EN-US"><a href="#a04">菩萨品第四</a></span></p>
<p align="center" style="text-align:center"><span lang="EN-US"><a href="#a05">文殊师利问疾品第五</a></span></p>
<p align="center" style="text-align:center"><span lang="EN-US"><a href="#a06">不思议品第六</a></span></p>
<p align="center" style="text-align:center"><span lang="EN-US"><a href="#a07">观众生品第七</a></span></p>
<p align="center" style="text-align:center"><span lang="EN-US"><a href="#a08">佛道品第八</a></span></p>
<p align="center" style="text-align:center"><span lang="EN-US"><a href="#a09">入不二法门品第九</a></span></p>
<p align="center" style="text-align:center"><span lang="EN-US"><a href="#a10">香积佛品第十</a></span></p>
<p align="center" style="text-align:center"><span lang="EN-US"><a href="#a11">菩萨行品第十一</a></span></p>
<p align="center" style="text-align:center"><span lang="EN-US"><a href="#a12">见阿<img border="0" width="16" height="16" src="./1710.files/image001.gif" v:shapes="_x0000_i1029" align="absmiddle">佛品第十二</a></span></p>
<p align="center" style="text-align:center"><span lang="EN-US"><a href="#a13">法供养品第十三</a></span></p>
<p align="center" style="text-align:center"><span lang="EN-US"><a href="#a14">嘱累品第十四</a></span></p>
<p align="center" style="text-align:center"><span lang="EN-US"><a href="#a15">贯摄</a></span></p>
<p align="center" style="text-align:center"><span lang="EN-US">&nbsp;</span></p>
<p>归命三界尊，广开微密藏，如说修行众，惟愿齐加被！</p>
<p>祐我纪斯闻，清净离倒妄，见闻随喜者，悉发菩提心。</p>
<p>尽此形与寿，咸生安乐国。普及情无情，同圆成实性。</p>
<p>吾人无论受持读诵何经，须先解佛经通义。凡称经者，皆为佛所说、所印可之法──如本经系经佛所印可者，故亦名经。佛为法王，心亦为法王：佛明证自心，故成就真净；众生迷昧自心，故流转生死。然则吾人发心学佛，首当发明自心。欲读诵佛经，尤当先决定自心。自心维何？人人本有之寂常灵觉是也；亦曰佛性，亦号真心。此真心本然清净，在圣不增，在凡不缺，其大无外，其小无内，竖穷三际，横遍十方，无时不在，无物不然者也。无如众生无始来为无明习气所染，六尘缘影万念纷驰，便不识此法中王矣。今以胜缘，得与大众聚会一堂，开演此维摩诘所说不可思议解脱经，故亦于未讲之前，愿人人审观自心，先发四种决定之心。云何为四？一、真实心：真者、无伪义，实者、不虚义；无伪、非矫揉造作，不虚、非生灭去来，合之即是直心。经云：“直心是道场”，即是此意。二、向上心：人虽具有直心而不向上，借以为恶，反沽直名，世所恒有。今当本此直心，正念真如，专以修积诸佛阿耨多罗三藐三菩提法。三、慈悲心：世间亦有自了汉，只求自己解脱生死之累、烦恼之苦，不顾他人。于财、于法皆悭吝不舍，视彼贫穷、下贱、无威力之人，漠不相关，翻笑自作自受，似此亦非佛道。今则我辈发心自利，还须利他，时行布施，不住于相。四、方便心：惟此心最难，难在方便，以随方──通时与事──便利于人，即随处未必便利于己也。发此心时，便当灭除人、我二相，见得利人还是利己，我原与人同一法性故。如一世界之所有众生，与我一生之五官、百骸痛痒同具，未忍舍离，须尽力救治。诸君四心具备，自能受持、读诵此维摩诘所说不可思议解脱经，并能受持、读诵佛说一切之经。</p>
<p><a name="a00"></a><span style="color:#333399">悬论<span lang="EN-US"></span></span></p>
<p><span style="color:#333399">一<span lang="EN-US">&nbsp;&nbsp;说经来意</span></span></p>
<p>【释】今讲此经，且将释尊与净名大士等所以说此经之用意，先为一论。案诸家讲经者，在讲经文以前，皆有一番提纲振领之说，用以贯摄全经，评判群说。在天台宗谓之五重玄义，如所谓：名、体、宗、用、教是也。嘉祥亦名玄义，其详未究。在清凉宗先开十门，谓之悬谈，第九总释名题，第十别解文义，上之八门则皆文前总论。然圆觉疏钞、弥陀疏钞等皆取则华严悬谈者，顾前之八门往往有开合、增减之殊，虽意义全同、文或微异焉，要以华严悬谈所开十门为正，今不事详论也。真言宗之分十住心，则传以黜陟诸宗者，余未全睹，不能猝断。在慈恩宗则依成唯识论述记，分为五门；一、辨时机，二、论宗体，三、藏乘所说，四、说教年主，五、判释本文也。虽建言互殊而大致还相通贯，广为评骘，让之异时。今意以为既未将所讲之经文讲明，先说体、宗、用、教多言，在说者纵言言不离经旨，并非随意牵混涂傅，但听者或不免为之茫无端绪，故兹一概无取。然古德若智者大师所以在文句前广谈玄义者，盖大有故。</p>
<p>一、彼时佛法兴盛，经内文义靡不了了，转因讲者各成宗尚，非但欲明经义，尤欲知讲者对于此经意旨之所在，故当先有以贯摄全经也。二、彼时听者，不唯了于经义，且多有尝专精于其经者，先有对于此经主观上之宗旨，将以校其异同而为决择。非然者，彼将谓讲者不明宗旨，舍之不听，故当先有以评判群说也。三、如来说法，有随自意语者，有随他意语者。古人先出玄义，广作悬谈，将以楷定千古，非必问一时听者之能受与否；但欲将所得于经之义旨，尽量发挥，令听者自表同情耳。后人讲经，既无如上所说缘故，必依照古人之陈说翻诵一过，殆亦灵峰所谓‘执死方医变症’者欤！故今所有宗体、教相、功用等义，可随文点出之，或结显经终耳。唯佛菩萨所以说此经之来意，则当先一探察，此在华严悬谈即所谓‘教起因缘’也。</p>
<p>【纪】明佛说此经来意，引天台宗──又名法华宗──名、体、宗、用、教五重玄义。名、为名言，名立义彰。体、为法体，平等真如。宗、为宗旨，因明果显。用、为功用，释疑生信。教、为教相又曰教化──化仪四，化法四。此宗智者大师，广疏七卷为二十卷。嘉祥宗、亦名三论宗。清凉宗、亦名华严宗。悬谈计四十卷；清凉疏钞为十门悬谈正鹄。本经判释，等天台、清凉二宗之九、十耳。所谓教起因缘，约分五类：一、应说法，二、本行心，三、众生机，四、教根本，五、显果德。</p>
<p>【释】大涅槃经谓：生生不可说，生不生不可说，不生生不可说，不生不生亦不可说，以有因缘故可得说。在大智度论谓：依四悉檀因缘故，如来说法。梵语悉檀，古无定翻；或翻宗、成；或翻遍施；或翻为墨、为印、为实；或翻成就究竟；或同嗢陀南义翻为集施，谓集正法义，施有缘众也。今以意会之，即‘说法之宗旨’耳。所谓四悉檀者，兹出其例如下：</p>
<p>【纪】引大涅槃经生生不可说六句，意谓说不过一偏，不得法性之全体，以有对待不符法体绝待故；能离言说相，便不入思量分别。法施之因缘，谓集合正法，布施有缘，佛出世故。</p>
<p>【释】一、普为世界悉檀：随俗常化义，适应一时、一地众同分心理义，使陷溺习俗者咸得惊醒义，使闻见欢喜者发生信心义，为说世界正因缘义。二、各为人生悉檀：随机异说义，引发各人各种不同类善根义，使随其所处之地位各成进修义，使信解修行者增长福德义，为说人生正因缘义。三、药病对治悉檀：破恶义，远离世间义，断除烦脑义，止息分别义。四、显第一义悉檀：入理义，契证法性义，成就菩提义，圆满寂静义。</p>
<p><span>&nbsp; </span>（表略）</p>
<p>【纪】一、普为世界悉檀中，适应一时、一地众同分心理句：如三千大千、娑婆、中国、北京，及现在之北京，各有此众同分心理也。二、各为人生悉檀中，又名众生悉檀，引发各人各种不同类善根句：如教育之分级法。三、药病对治悉檀中，破恶义句：恶有浅深不同，必破无明乃为究竟。远离世间义句：世间恼热难安，必远离、乃清凉自在。四、显第一义悉檀中，入理义二句：显非寻常人情所能测者，即前三种悉檀皆在在入理，所显唯第一义谛，不会、不识，悟到法身即是。总之、诸佛菩萨取己与一切众生皆同等真如法性，显此同等大悲而为说此四悉檀也。</p>
<p>【释】今按释尊与净名等所以说此经者，四重悉檀皆有，据其尤胜之相，则在第三、第四悉檀。兹分述如下：</p>
<p>一、自佛华严以来，虽广说大小乘诸法，要皆明从初发心以至究竟三乘圣果之方法。虽无量寿佛经、悲华经等，亦尝带明阿弥陀佛、释迦牟尼佛等因地修取净土及悲愿垂化秽土之方法，而未有专说如何修取净妙国土之法者。至阿弥陀经等求生西方极乐净土之法，譬如居殷都者，传说周文王治西岐，如何政修俗美、善能养老，使伯夷、叔齐闻风而向往。然未明文王如何致西岐于隆治之道，且未明人人皆可为文王及处处皆可致隆治之道，故未能令闻者不待文王而亦兴起，从恶浊之世以转为清泰之界。是以余经所说修三乘圣果及往生净土之方法，皆偏重救度人生及人生自度，而鲜救度世界、世界共度之义。于是、佛威神故，宝积献盖，炳现十方诸佛净土，引起乐欲，与五百长者子发心共求修取净土之法。佛为说修净土之行，首明须随所化众生而取佛土，即是圣人无常心，以众人之心为心，明世界实由众人心造也。世界正因缘义，于是乎显。而净名为示现实践修取净土之模范者，即因身疾广为说法，使问疾者觉悟世间无常，身命危险，醒习俗之沉梦，即由‘普为世界悉檀’而说此经也。此其一例，余可类推。</p>
<p>【纪】修取净妙国土之法句：如本经偈有“戒品为涂香”，又后香积佛品指妙香国为净土正因，故兹专就戒言之。十戒首重不杀，先去杀行，后去心中之杀机，极至连此戒杀机之心亦须除去尽净，因此为无始以来众生心念中之细微种子习气──即根本无明。传言：一猎者捕鹞，鹞先飞避舍利弗身影中，尚复惊恐；后飞至释尊身影中，顿现安隐。舍利弗问故，世尊答言：由汝习气种子未断，故鹞视之心尚惊恐。譬如以香熏物，香虽除去，熏习尚存──如经云结习未尽。喻舍利弗杀机虽断，而未能除去戒此杀机之心。此为佛说戒之彻底精义，亦即净佛国土之理。世界实由众人心造句：世界乃无量因缘所成，大都众同分心理业力之所招感。造物主、即是众生心。此为共业之果报，亦即世界之正因缘。</p>
<p>【释】二、于此阎浮提，舍利弗与大梵王各见不同，明杂业界中各人有各人不同境界；以业障、报障故，虽居佛净土中不得触受。于是佛现本界净土以明此土本净，一人心净即能一人现前，不事他求。而净名告诸问疾者，当求佛身，广赞佛德，随其宜闻开发道意，此皆由‘各为人生悉檀’而说此经者。</p>
<p>三、由药病对治悉檀而说此经者，大略为三：</p>
<p>甲、从鹿苑三转法轮度憍陈如等五比丘以来，除常随众千二百五十人，其余从佛出家成四沙门果者，殆不可以数计。十大弟子各有专长，五百比丘咸称第一，持佛威音弘化三界，济济僧宝盛极一时。在小乘、即谓现生不出家行比丘法，不能成就阿罗汉果；且文殊师利与弥勒等菩萨之上首，亦是出家之众。于是在家士女，遂于出世三乘之法，咸生绝分之想，非从事种种异道而不知信佛，则亦供养佛僧、修行人天戒善之法，以冀缘福而增福耳。在家菩萨之领袖、若长者子善德，亦仅能设大施会，余可知矣！卒之出家僧众，究属人中少分，使必出家乃能修证佛法，则佛法岂不限于一部份人而不能普及于世人乎？夫此岂众生心──体、相、用大之佛法本来如是哉，抑岂释尊大悲度世之本怀哉？于是如来运彻底之大悲；净名菩萨承佛大悲，现居长者、居士之位，不离六蔽之相而能具足六度之行，不离白衣、居家、妻子眷属乃至博戏、异道、淫舍、酒肆种种尘劳之相而能成就菩提之道。入一切众为众中尊，示其禅定、智慧、辩才、神通，且能折服诸声闻众、诸菩萨众而超其上。于是人人知佛法可不离世网俗染而得；及既得矣，且较绝俗离尘而修得者功德尤为殊胜。于是虽至屠沽、驺卒、倡优等辈，亦皆能自奋于佛法，不视佛法为分外之事。贵倨之侯王、将相，富有之钜商、素封，虚骄之文人、学士，隐僻之怪党、邪徒，胥能沐浴如来德化，以之自正正人俱适乎道，更无论矣！虽然、此岂舍利弗等大阿罗汉、弥勒等大菩萨实为净名所诃斥哉！盖同承释尊彻底之悲心，现为抑扬，互赞玄化而已。由是观之，则此经实流出于释尊之大悲，净名、舍利弗、弥勒、文殊师利等仰承佛意共为宣说，以对治尘俗自画而不敢发心修佛法者，使知佛法平易近人，咸欣慕修习耳。夫然，令群俗得周洽佛法之利，千百年后犹有闻风而兴起者，又宁能不深感诸圣贤众洋洋之盛德欤！然考核其本意：出家者，当勤修戒、定、慧，息灭贪、嗔、痴，现生求证四沙门果，住持如来清净律仪，为世福田，生人净信。而在家者，则当敬事三尊，振兴众善，摄受眷属，饶益众人。但须不昧本菩提心，则出家、在家所行者皆菩萨道，莫非诸上善人俱会一处而修净土行者也。若不勤其分所当行，系心欣厌，著念爱恶，畏尘烦而取闹，慕清静以驰思，妄执山林幽闲以为佛法，则正净名所治之病而非得净名之意者。因之、见有入尘同事、弘法利生之摩诃衍人士，骋其颠倒之情，横兴讥毁之诮，不知菩萨将以建三宝之广居，致群生于乐地。莲华生于污泥，宫室起于空地，非高原、虚空能有如是之事也。甚或外崇佛言，内蕴魔毒，逞辩聪之世智，窃说法之虚誉，刺取佛祖、经录之片言只语，假借为高尚清净之说，以覆藏其污垢瑕秽之行。绝人之善，破人之信，斗诤坚固以为庄严，名利恭敬以为希求，将三宝法用为提倡三恶道之具，牵率好心学佛法者与之俱堕，其为辜负释尊与净名、弥勒、鹙子、妙德诸圣眉毛拖地之大悲深恩者，更为何如哉？此令人即俗而真者。</p>
<p>乙、天台诸家，皆以维摩诘为方等时斥小弹偏、叹大褒圆之中坚。今衡以法华开显之佛意，虽舍利弗与弥勒等皆是大权示现，而厥徒属实多执滞其主导偏小之行迹以为至者。得净名之痛棒热喝，为之打破所崇奉者，绝其依傍，遂得荡然无阂，共会大圆满觉。此与前番同法而异其用，乃令从真出俗者。</p>
<p>丙、种种菩萨之行皆成佛因，而佛之依报、正报同谓之佛果。依报之果谓之佛土，正报之果谓之佛身，身土圆融不可分别，故种种行皆是修佛土行。法性身土与自受用身土，如如不二，平等平等；至他受用身土与应化身土，则大有差别。即就凡圣同居士言，净秽相殊不可以数量计。盖凡圣同居士乃人天同业之所感，种种异类众同分业，遂有种种不同形之世界。未能不动当处而周遍十方者，辄为众同分业之所限量，不能互相通彻；且不知净土有净土种种功德，秽土亦有秽土种种功德，欣净厌秽，不能平怀泯放。于是香积之饭，既令饱满大众气味充盈三界，不离娑婆而入众香；彼土所来菩萨，亦获知此土之功德，入尽无尽解脱法门。彼此净秽镕融无间，乃能随其所应现佛国异，不致拘牵一割求齐之见而自碍碍人也。</p>
<p>【纪】复开药病对治悉檀为三：甲中，在小乘即谓现生不出家二句：佛说小乘本为人设，立得效果，证非虚故。且说小乘现获二利：一、实验得效，二、解脱分段以便度生，本为大乘方便。佛法二字，为超越世出世法──又名一乘法，对世法（凡夫法）、出世法（小乘法）说。故本科之甲为对凡夫说法，乙为对小乘说法，丙为对菩萨大乘说法也。</p>
<p>【释】四、由显第一义悉檀而说此经者，略出四例：</p>
<p>甲、显第一义性一如无二如，不带功用行位之相。夫始自凡夫终至佛地之一切行位，皆似空中鸟迹当其鸟空缘会，虽现千差万别之迹，而曷尝实有踪迹从鸟身出或虚空生哉！种种迹象皆因空显，实皆虚空性耳，虽屎溺、蝼蚁亦与弥勒何别哉！故令爽然自失其一生授记之地位也。</p>
<p>乙、显第一义非内外凡圣诸法，而内外凡圣诸法无非第一义性。须菩提虽善解空义，而实未能空内外凡圣之法见；即此一见，便障第一义性不得显现。亦犹牛头山道融禅师，虽能观空，愕然犹有一佛念梗心耳。</p>
<p>丙、显第一义事理性相通彻无碍。全事皆理，全理皆事，全性皆相，全相皆性，不坏高下、小大诸相而现高下、小大平等融合之事。此义、经中开显最多，借灯王之座于室中，擎不动之界于掌上，而其说见于舍利弗宴座。</p>
<p>丁、显第一义空寂离相，不落作为，不涉言说。是故空室独卧，离来去相。文殊问以不二法门，则默然离文字言说心缘之相，离念相应以为真入不二法门而证第一义性。</p>
<p>【纪】开第一义悉檀为四例：甲例中，功、用、行、位四字，即功行、业用、相位──如十地，皆由修行造作所成，非第一义。第一义者，一切法皆无施作──即无功行业用相位，皆无自性，以真如为体故。讲义所云，反显此种不如法见──不如实相法之见解，登地菩萨亦所不免。乙例中，非内外凡圣诸法句：正以真如法性本同一体，无二无别。须菩提善解空义句：见一切法空，涅槃亦空。道融禅师事，载道融见四祖时，忽来一虎，四祖少形惊避之态，道融讥其身相未除。四祖知其心念，乃书佛字于座上，道融见之不敢就座，知其尚有佛念未空。丙例中，事理性相二句：反征动时即断静功，便为事碍，便为相碍，亦是性与理碍。下引借灯王之座于室中二句：正显性与理即事相也。丁例中，默然离文字言说心缘之相句：反征一有文字即落分别，一有言说即落二三。分别、二三，皆对待之法，必圆融（非分别）绝待（非二三），乃得不可思议解脱，为真实第一义也。</p>
<p><span style="color:#333399">二<span lang="EN-US">&nbsp;&nbsp;解释经题</span></span></p>
<p><span style="color:#333399">甲<span lang="EN-US">&nbsp;&nbsp;定名</span></span></p>
<p>【释】此经、据疏共有五译，二种不知失传抑系睹，尝见之藏经者唯三种。寻厥文义，大致相同。一名维摩诘经三卷，吴支谦第二译。一名说无垢称经有六卷，唐玄奘译。一名维摩诘所说经，亦名不可思议解脱经，即是今所讲者，乃三藏法师鸠摩罗什奉姚秦诏所翻译者。鸠摩罗什，此云童寿，以其童年而有耆德，故立斯名；复以遍通经、律、论藏，尊称之为三藏法师：盖在中国翻译佛经之第一大师也！前之译者，非不谙梵语，即有昧华言，纵或华梵兼晓，而亦才智疏短，学行粗浅，未能深入经藏、智慧如海，且不大护法如姚兴之合朝崇奉，得以聚天下之英俊于门下而共研习，有若生、肇、融、睿诸哲。故译经之功，独盛乎什师，此经亦以之独传也！然此经题名，双列维摩诘所说与不可思议解脱为二。今谓维摩诘即是能说不可思议解脱之人，不可思议解脱即是维摩诘所说之法，故当定其名曰‘维摩诘所说不可思议解脱经’。</p>
<p>【纪】此经、据智者大师疏，有五译。兹所讲者，为姚秦鸠摩罗什三藏法师所译。什师七八岁时，便能讲经，常受人礼敬。外如法华经、大智度论、金刚经等，皆出其手。合之真谛三藏，玄奘法师、不空三藏，为东土四大译师。</p>
<p><span style="color:#333399">乙<span lang="EN-US">&nbsp;&nbsp;明义</span></span></p>
<p>【释】此中经之一字，乃大藏诸经之通题；维摩诘所说不可思议解脱十一字，乃此经之别题。经如常说。</p>
<p>【纪】经之一字，即梵语修多罗，翻云契经，含契理、契机二义。契理者，谓合真如妙理。契机者，谓适时机根性也。</p>
<p><span lang="EN-US" style="color:#333399">1&nbsp;&nbsp;能说人──维摩诘</span></p>
<p>【释】此维摩诘一言，在古来传述之梵语，赊促不同，译梵为华，义亦不一。一云、毗摩罗诘帝隶，此翻为净名无垢称，或净名无垢叹。一云、毗摩罗诘，此翻净名。一云、毗摩罗诘栗致，此翻净无垢称。今按：无垢即净，称叹即名，可依肇法师翻净名为定。今用三释释此净名：</p>
<p>（一）相违释净者、真净，在五法是正智、真如，在三身是法性身、受用身，佛土亦然，在二谛是真谛。名者、名相，在五法是分别、法相、名言，在三身是他受用身及应化身，佛土亦然，在二谛是俗谛。净不是名，名不是净，非净净名，非名名净，净之与名不相关属。此云净名，犹云净之与名。</p>
<p>（二）依士释净者、涤荡洗净之谓，以净净名，谓之净名。所净之名，约为三种：甲、一切法体本自无名，无名而有名者，皆自心现，故心即是名也。成唯识论谓之显境名言，亦曰名言种子，故净乎名者即净其心也。乙、摄大乘论谓三界皆名言假立。依例推之，十种依正五阴法界，皆是名言假立，无边刹土总属名言，故净名即是净国土也。丙、世间种种名字言说，皆属爱论、见论所摄。爱、见未空，即从佛经所学种种名字言说，亦皆爱论、见论所摄。净此爱论、见论，转爱、见为慈悲智慧，一字一句皆成妙净陀罗尼门，谓之净名。</p>
<p>（三）持业释净名者、谓‘真净名相’。真净名相，亦名诸法空相，亦名诸法实相，亦名一真法界，亦名常住真心，亦名法性，亦名佛性。此性最尊最贵众法中尊，故名净名长者。只此净名长者，人人本具，个个不无，常在人人六根门头、六尘堆里、六识巢中说不可思议解脱法门，现不可思议神通变化，能令人人不离尘劳而具足诸波罗密行，不离俗欲而具足诸清净律仪，不断烦恼而证菩提，不舍生死而般涅槃。诸君欲速证不可思议妙心者，不可不急急著眼以识取之也。</p>
<p>【纪】讲义用三种释释此净名：一、相违释：相违二字，即抵触义。如讲义谓：净不是名，名不是净，净之与名，各明一义互不相属是。二、依士释：依士二字，即依伴义。如俗云连带，以净为伴，名者为主，依主连伴，依净带名。如净一字，只见为净，必依名字乃显净名是。三、持业释：持业二字，即名是净，净是说此名之德相。</p>
<p>凡释经之法，共有六种释。云何为六？除讲义采用之三释外，更有邻近释，带数释，有财释。讲义相违释中，名者名相句：名指名言，相指法相。有名必依于相，名之实体即是法相故，故名即为相。依士释中，显境名言句：谓心了别以显境，明了分别，为心之通相故。名言种子句：谓所成就之观念。三界皆名言假立句：以凡相皆可名故。十种依正五阴法界句：谓佛亦有五阴法，亦名究竟众生，与一切凡夫众体无差别故。皆属爱论见论所摄句：论苦乐利害之受用名爱论（慈悲门摄），论邪正真伪之见解名见论（智慧门摄）。净此爱论见论句：应念慈悲、智慧，皆随顺法性。皆成妙净陀罗尼门句：妙净、则重重无尽，一即一切，齐彰万法。一切即一，泯同果海耳。</p>
<p><span lang="EN-US" style="color:#333399">2&nbsp;&nbsp;所说法──不可思议解脱</span></p>
<p><span style="color:#333399">（一）不可思议<span lang="EN-US"></span></span></p>
<p>【释】思谓思量，亦即观念；议谓议拟，亦即推论：乃分别之端，学理之根也。一切法相依之明晰，一切名言依之建立，然皆彼此、是非相为对待而起，虚假无实。由名理而达乎实际，即为思量之所不可得到。故虽吾人寻常日用之事，亦莫不由无思而为、不勉而成，一涉思量议论，即睡不成睡、行不成行也。然此不可思议之实，且约六事以为拣别：甲、寻常日用之事、现实之境，皆是不可思议。故孔子曰：“天何言哉！四时行焉，百物生焉，天何言哉”！乙、世间之科学、哲学者，推论名理至于极处，即为思路之所不可得通，言端之所不可得执。故老子曰：“道法自然”，谓之“无名之朴”。又曰：“无名天地之始”。名之曰道，唯是强名，恍惚窈冥，岂曰不尝审思明辩之哉，其如审思明辩之所不能到乎！丙、思量议拟，必经寻伺。凡外、圣贤修习禅定，入二禅天定生喜乐地以上者，即入无寻无伺之地，超过拟议思量。此则第二静虑之不可思议境，非治俗学者之所能企也。丁、三乘圣人，皆依无为法性而有差别，三人同以无言说道而般涅槃。故此经散华天女问舍利弗耆年解脱，舍利弗默然，继谓“解脱者无所言说，故吾于是不知所云”。此则出世三乘之不可思议境，非三界凡夫之所能逮也。戊、大乘不共般若相应真如法身，所谓自觉圣智境界。若此经文殊师利问维摩诘何等是菩萨入不二法门，“时维摩诘默然无言。文殊师利叹曰：‘善哉！善哉！乃至无有文字语言，是真入不二法门’”。此则初地以上菩萨根本智所证不可思议境，非二乘人所能与也。己、若此经不思议品之所显现。又若天女告舍利弗：“言说文字皆解脱相，无离文字说于解脱”。此则八地以上菩萨乃至唯佛与佛所能究尽之不可思议境，即事而真，事事无碍。此之六重，前之二重似而未是，中之二重是而未真，复之二重乃为真不可思议耳。今净名所有之不可思议，即后之二重也。</p>
<p>【纪】睡不成睡、行不成行二句：譬若吾人于纷乱之余，收心敛意，执著思量一定入睡，翻不能睡，甚且狂起。又如小儿于怀抱之余，扶墙摸壁，执著思量一定强行，反行不成，甚至倾跌。后约说不可思议，虽出六类，实别三重。前二、谓是人心量中不可思议境，故曰似而未是。中二、三乘圣人二句：无为法性，谓真如本一。而有差别，谓资位异数，终不入大乘，故曰是而未真。后二、自觉圣智境界，本非阿罗汉、辟支佛所能知。言说文字皆解脱相，眼前事物悉是菩提，是乃佛果，唯佛穷了，故曰真不可思议。</p>
<p><span style="color:#333399">（二）<span lang="EN-US">&nbsp;&nbsp;解脱</span></span></p>
<p>【释】解脱亦云离系，谓离诸缠缚拘牵也。有处谓之三昧，有处谓之善巧，皆就其适当应事、恰到好处之正面以为言者。谓之解脱，则就开解除脱诸智障碍、烦恼障碍，而得色自在、得心自在、得业自在以为言者。解脱在涅槃，与法身、般若共称三德，天台判之谓方便净涅槃。要之、种种方法之达到圆满常寂者，皆名解脱，亦名波罗密行。佛华严经善财所参诸善知识，各知一解脱门，盖就方法以言，故成种种解脱门也。种种方法达到圆满常寂，全用成体，全体成用，随缘施为靡不尽善尽妙：故谓之方便善巧、三昧、解脱者，其义均也。</p>
<p>【纪】解脱中，离诸缠缚拘牵句：指烦恼、业、果三缚言。傥能解脱，即离生死轮回也。善巧，谓纯热方便，不思而中，不勉而获，不受其缚而成妙用。又有谓之胜解者，明见法空故。波罗密行有六，通常言六度是；有十，加愿、力、方便、智四度是；有八万四千，即指无量万行是。</p>
<p><span style="color:#333399">（三）<span lang="EN-US">&nbsp;&nbsp;不可思议解脱</span></span></p>
<p>【释】此经所云解脱，非佛华严各各善知识别别所知之解脱，尤非六凡、二乘妄想执著所谓解脱，盖是穷微尽化，体幽用玄，渺莽无为而无不为，罔知所以然而能然之不可思议解脱，乃种种解脱所从之流出及会归者也。</p>
<p>【纪】不可思议解脱中，盖是穷微尽化五句：指此经净名所有之不可思议解脱，为清净宝严，妙高无上，一真法界耳。所谓‘无不从此法界流，无不还归此法界’，故曰种种解脱所从之流出及会归也。盖不可思议之境，本不异解脱，解脱之相亦不异不可思议，不可思议即是解脱，解脱法门即是不可思议，名虽为二，原可作平等一如观。惟在此维摩诘经者，修证上说不可思议四字。又不可思议四字，为解脱之根本；解脱二字，又为不可思议之究竟。</p>
<p><span style="color:#333399">（四）<span lang="EN-US">&nbsp;&nbsp;维摩诘所说不可思议解脱经</span></span></p>
<p>【释】此经有诸佛所说者，有诸菩萨说者，有诸声闻说者，独标名为维摩诘所说者，何耶？室中以维摩诘为主所说六品，当然标名为维摩诘所说，可无论矣。出室后四品，或关维摩诘同往之众，或关维摩诘之本身，或因其所说法而说，故亦得标名维摩诘所说。弟子品、菩萨品所述者，亦皆维摩诘之说。只初佛国品似与维摩诘全无关系，故奘师译为说无垢称经，意同佛说阿弥陀经，乃释迦佛说无垢称、仍以释迦佛为经主。然按肇师维摩经注，净名乃宝积所将五百中一人，此说本之什师，必有所据。则献盖及请求佛净土行，固亦因净名而起者。且标其能说此法门者，即指其能有此法门也。净名乃实践修净佛土行之模范者，即是能有佛说净佛国土之行者也，故得谓之为维摩诘所说。盖释尊为一代大化之总主，而净名亦为此一法会之别也。然维摩诘所说，应同声菩萨之论，今以尝为佛所印可，故得名为经也。</p>
<p><span style="color:#333399">释经文<span lang="EN-US"></span></span></p>
<p>【释】次释经文，判为三分。一、经序分，从如是我闻至稽首如空无所依是。二、经宗分，从尔时长者说此偈已至见阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1033" align="absmiddle">佛品终是。三、经益分，法共养品及嘱累品是也。此经三分之判，今与天台正同。古来虽多异说，定义决当如是。译出诸经，有但一经题不列品题者，有经题后将经文分为若干段加立一品题者。经题都出经中佛说；品题既非佛说，而阿难结集时首唱我闻如是，则品题亦非结集人之所安立，其为梵土诵讲者之所立无碍。殆犹析金刚般若为三十二分，虽出昭明太子，而古今相承为定式，则亦不复窜易。故此经虽三译不同，品数、品题无大出入。</span></p>
<p>【纪】经文判分，概属之佛灭度后，结经之菩萨、尊宿、古德。若梵网经亦有佛自标之品名，是为罕见。此经共十四品，传为印度古德所分判。天亲造论，似亦谓然。有分别四品皆属序分者，后四品皆属流通分者。今讲义，判佛国品前半品为经序分，法供养、嘱累二品为流通分。</p>
<p><a name="a01"></a><span style="color:#333399">佛国品第一<span lang="EN-US"></span></span></p>
<p>【释】今经所列，与支谦所译维摩诘经同，而奘师所译说无垢称经，则名序品第一。今按：若列序品，则第一品当析为二，从尔时长者子说此偈已之后，应题为佛国品第二。今既不分，则以佛国纳之于序而名序品，不如以序附之佛国而名为佛国品。虽序系全经序而非佛国品序，不应仅附在佛国品，然更有要义须知者，据今所明以此经者，此佛国品实为经宗分全部之纲格。且推原竟委，则经序、经益，靡不握其枢要乎是。故当略为分别其义。</p>
<p>一、佛　梵语具云佛陀，译为‘觉者’。有乎此‘觉’之‘者’，不止是觉，故有十号乃至无量得号，觉亦无量德号之一不足以尽其德。虽然、无量诸德固靡不原本乎觉、依持乎觉、开显乎觉、长养乎觉、圆满乎觉者，则觉又无量德号之宗也。故虽有诸号而称之为佛者，独多也。况乎自觉、觉他、觉行圆满，法法圆融绝待，随举一德众德全彰者哉！然而名号才建，法相斯存；名相之端，分别以寄。名、相、分别不契智性，故才言觉者，即有不觉者与之分疆别界而并立乎意识。是以佛陀之号，亦因津济名、相、分别之有情众，赴四悉檀而为宣说。将令仰德思齐，生长善本；由之破恶断惑，契归乎名无名、相无相、分别无分别不二之正智真如耳。是以今明觉者，从名相分别而正智真如，有其四焉。</p>
<p>一、应界内凡夫佛┐<span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌随类变化身</p>
<p></p>
<p><span>&nbsp;&nbsp;&nbsp; </span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;├……应身………应化身┤人间应生身</p>
<p>二、应界外圣者佛┘<span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└净土胜应身</p>
<p>三、应地上大士佛………报身………他受用身</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌自受用身</p>
<p>四、法性自受用身………法身……┤</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└法 性 身</p>
<p>【纪】佛为正报，觉者之义。谓佛随类现身，故不曰人而曰者。无量诸德下七句：明一切功用，皆由本觉开显，自本而始，自始而终至于圆满，无不依之。但依觉故，便有不觉，故曰才言觉者，即有不觉者。生不觉故，念念分别名相；今欲觉之，亦只能就其分别而显度生之本愿。讲义表列三身，所谓应身，即是吾人所见相好庄严丈六金身是。所谓报身，即他受用身，为妙乐智慧福德所生者，如菩萨所受法乐之实用是。所谓法身，分二：一、自受用身为正智菩提，二、法性身为真如涅槃也。</p>
<p>【释】二、佛国　一、释佛国义：佛国者，指依报言。佛无所依，即依众生心住。譬言国家，则摄人民、土地、政治事业。举众生心，亦摄同业有缘之众，及彼同业所感居域，与其共同和合所作事业。同业众生之一居域，各有有缘之佛应化施教，佛为教化之主，依主立名，故名佛国。佛身所依，亦名佛土。佛化所被时间、空间，名佛世界。诸佛化居，种种不同，各现特色，名为佛幢。依伴──本名依土──立名，亦云凡圣同居国土，三乘圣者方便国土，菩萨实报庄严国土，主伴交参，重重无尽。至于自受用法性佛，既无应化，亦无依居；然一切众生自性清净心，是佛究竟所得显者，具有无边常乐我净真实之德，谓之常寂光法性土，身土一如，色心不二。前三土之应化，既皆依此为本，而一切众生心真如佛性内熏，亦即法性土佛之冥化也。</p>
<p>【纪】佛国为依报。佛本为众生而现应身，故得有所依止。然佛又为法身──法性自受用身──故本无所依止，但依众生之心住耳。譬如国家，依土地、人民、主权三要素乃能成立。佛国亦尔，所谓土地，即世界；人民，即众生；主权，即佛。又就显著者言，约有三义：一者、同居土，众同分界，大如微尘世界，小如一家皆是；方域既分，各有世界，即各有教化之法。二者、佛刹，若释迦佛刹之娑婆世界是，此界亦为有胜妙功德相之一，有非他清净土世界所有者。三者、众生心，经言十方、三世界一切诸佛，常住十方、三世一切众生心中说法是。</p>
<p>【释】二、明佛国宗：今此之所谓宗，与天台五重玄义所谓宗有异。盖五重玄义之体、宗、用三，律之起信论之三大，似以‘体’、‘相’为体，分‘用’为宗与用者。今所谓宗，乃统体、相、用以言者。如起信论就大乘以明体、相、用，即以大乘为宗。今经就佛国以明，故以佛国为宗。宗者、谓总持纲要之主旨，非但从因趣果为宗；彼狭、此宽，故云有异。明此今复为二。</p>
<p>甲、依经文明：宝积请说得佛国净，如来具答并现净土，此为佛国一品所由安立，可无论矣。方便、弟子、菩萨三品，有义无文。问疾品、净名现空室，文殊问之，答云：“诸佛国土亦复皆空”，正显种种佛国皆常寂光。不思议品、既显须弥灯王佛国，借座入室，立身如座，亦显器界小大自在。观众生品、天女显净名室八种功德，结归“此室一切诸天严饰宫殿、诸佛净土皆以中现”。天女即为净名所化众生，就所化众生及所居丈室以显，亦正显佛国也。入不二法门品无文。香积佛品、显众香国及其教化事业，彼土此土人民饭食，净秽交彻，一多遍融，此亦显佛国也。菩萨行品、为香积佛品之余势。见阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1034" align="absmiddle">佛品、正结显净名所修净土，可知。且不独经宗分为然，经序分、献宝盖合成一盖，现诸世界及十方诸佛说法相，皆显示佛国之文也。</span></p>
<p>【纪】明佛国宗中，引起信论，体相为体，指如来藏具足功德相，而此藏心仍依空为体也。分用大为宗与用者，指大乘因果。</p>
<p>【释】乙、依法义明：佛为宝积所说净佛土行，即是净名一经法本。其下净名所说所现，要唯依此法本，修净土行、证净土果而已。犹华严入法界品之善财，其所参学修习，要唯实践华严所说诸菩萨地而已。方便品、即“随所化众生而取佛土”也。弟子品、菩萨品，即“随所调伏众生而取佛土”也。室中六品，即“随诸众生应以何国入佛智慧而取佛土也。菩萨行品、见阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1035" align="absmiddle">佛品，即“随诸众生应以何国起菩萨根而取佛土”也。此就缘以言者。若就因以言，则方便品是观世间苦闻佛发心也。弟子品、菩萨品，是修直心净土。室中六品，是修深心净土。菩萨行品、见阿<img border="0" width="16" height="16" src="./1710.files/image001.gif" v:shapes="_x0000_i1036" align="absmiddle">佛品，是修菩提心净土。此之三心为总，余十四心为别。明维摩诘即是修取净佛国土、摄化众生之实践者，则佛国为此经之宗，可无疑矣。经序是宗由藉，经益是宗效功，胥系乎宗，不言可知。诸众生自性清净心，为宗之体：真应佛土及其种种功德，为宗之相；修种种心行、得种种佛国、摄受种种众生来生其中，为宗之用。本经玄义，微显乎是。</span></p>
<p>【纪】依法明义中，犹华严入法界品之善财句：佛说善财童子，入十地而参访善知识，皆一一实践，步步证行，所谓自行者也。今以此经之维摩诘则反是，自居师位，教化他人，盖以净佛国土，须由教化众生而成故。彼证法身，此净佛国，实则自行化他，同一佛法，皆为佛事，特存两方观察而已。</p>
<p>【释】三、佛国品第一　品谓品类，就经中品类相同之文义，聚割分段得十四品。此品居在最前，故曰第一。</p>
<p><span style="color:#333399">甲一<span lang="EN-US">&nbsp;&nbsp;经序分</span></span></p>
<p><span style="color:#333399">乙一<span lang="EN-US">&nbsp;&nbsp;通序</span></span></p>
<p>【释】序者、端绪，居在经首，故名为序。其式由佛亲定，不独为此经序，遍为一切经序，故名通序，亦名遗嘱序也。</p>
<p><b><span style="color:teal">如是我闻：一时，佛在毗耶离、庵罗树园，与大比丘众八千人俱。菩萨三万二千，众所知识，大智本行皆悉成就，诸佛威神之所建立。为护法城、受持正法，能师子吼，名闻十方，众人不请、友而安之，绍隆三宝、能使不绝，降伏魔怨，制诸外道。悉已清净、永离盖缠，心常安住无碍解脱。念、定、总持、辩才不断，布施、持戒、忍辱、精进、禅定、智慧及方便力、无不具足，逮无所得不起法忍。已能随顺转不退轮，善解法相，知众生根，盖诸大众，得无所畏。功德智慧以修其心，相好严身色像第一，舍诸世间所有饰好。名称高远、踰于须弥，深信坚固、犹若金刚。法宝普照而雨甘露，于众言音微妙第一。深入缘起，断诸邪见有无二边，无复余习。演法无畏犹师子吼，其所讲说乃如雷震。无有量，已过量。集众法宝，如海导师。了达诸法深妙之义，善知众生往来所趣及心所行。近无等等佛自在慧、十力、无畏、十八不共。关闭一切诸恶趣门，而生五道以现其身。为大医王，善疗众病，应病与药，令得服行。无量功德皆成就，无量佛土皆严净。其见闻者无不蒙益，诸有所作亦不唐捐，如是一切功德皆悉具足。其名曰：等观菩萨，不等观菩萨，等不等观菩萨，定自在王菩萨，法自在王菩萨，法相菩萨，光相菩萨，光严菩萨，大严菩萨，宝积菩萨，辩积菩萨，宝手菩萨，宝印手菩萨，常举手菩萨，常下手菩萨，常惨菩萨，喜根不萨，喜王菩萨，辩音菩萨，虚空藏菩萨，执宝炬菩萨，宝勇菩萨，宝见菩萨，帝网菩萨，明网菩萨，无缘观菩萨，慧积菩萨，宝胜菩萨，天王菩萨，坏魔菩萨，电德菩萨，自在王菩萨，功德相严菩萨，师子吼菩萨，雷音菩萨，山相击音菩萨，香象菩萨，白香象菩萨，常精进菩萨，不休息菩萨，妙生菩萨，华严菩萨，观世音菩萨，得大势菩萨，梵网菩萨，宝仗菩萨，无胜菩萨，严土菩萨，金髻菩萨，珠髻菩萨，弥勒菩萨，文殊师利法王子菩萨：如是等三万二千人。复有万梵天王尸弃等，从余四天下来诣佛所而为听法。复有万二千天帝，亦从余四天下来在会坐。并余大威力诸天、龙、神、夜叉、乾闼婆、阿修罗、迦楼罗、紧那罗、摩侯罗伽等、悉来会坐。诸比丘、比丘尼、优婆塞、优婆夷，俱来会坐。彼时、佛与无量百千之众，恭敬围绕而为说法。譬如须弥山王显于大海，安处众宝师子之座，蔽于一切诸来大众。<span lang="EN-US"></span></span></b></p>
<p>【释】今释此文，聊陈梗概，若广解说，百年难尽。</p>
<p>一、科判：</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌五成就&nbsp; ┌声闻众&nbsp; ┌标举类数</p>
<p><span>&nbsp;&nbsp;&nbsp;&nbsp;&nbsp; </span>┌诠叙事由─┤&nbsp;&nbsp;&nbsp;&nbsp;&nbsp;&nbsp;&nbsp; │菩萨众─┤称叹功德</p>
<p>通序─┤<span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└众成就─┤禅天众&nbsp; │陈列名号</p>
<p><span>&nbsp;&nbsp;&nbsp;&nbsp;&nbsp; </span>└结成法会&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; │欲天众&nbsp; └结成类数</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│八部众</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└四众众<span lang="EN-US" style="&quot;Courier New&quot;"></span></p>
<p>二、翻译：毗耶离：此云广严，一云好稻，一云好道，一云好德。西域记云：吠舍厘国，旧讹曰毗舍离。庵罗：此云难分别，或云奈。比丘：亦作苾刍。一翻除馑，一云：具含破恶、怖魔、乞士三义。今谓除馑即是乞士之义。菩萨：具云菩提萨埵。一翻自觉觉他为义，或云开士、始士、高士、大士，或翻无上道大心，大道心众生，大道心成就众生，佛道成就众生。今定为觉有情。魔：具云魔罗，此翻缚者。禅：具云禅那，此翻净虑。须弥：或须弥罗，或苏迷卢，此翻妙高。梵：此翻质净。弥勒：此翻慈氏。文殊师利：此翻妙德，或妙吉祥，或翻妙智。尸弃：此翻云火，亦云火首，亦云螺髻，亦云蠡髻。夜叉：或作药叉，此翻轻捷。有地、空、天三行分别。乾闼婆：或健达缚，此云香阴。阿修罗：亦作阿修洛，此云无天德。迦楼罗：此翻为妙翅鸟。紧那罗：此云疑人，头有角神。摩侯罗伽：此云地龙，即蟒蛇神。比丘尼：尼、译为女。优婆塞、优婆夷：亦作邬波斯迦、邬波斯夷，此云清信士、清信女。</p>
<p>三、纶贯：此之一文，皆结经者叙当时法会情形之文也。夫将欲举其所亲闻之说以传信来叶，必指出当时说法之教主，在何场所，与同闻者有若干人，其人皆为何如之人，于其时、处来相集会怀何意念，与其闻持传述之说咸可参证，乃能疑绝信成。阿难遵佛遗嘱，叙之经首，古称六种成就，以成就后世得诸传闻者之信心，即此信、闻、时、主、处、众是也。主伴云集，感应道交，于彼时、处遂成法会。其法会之情形，盖如是其盛也！</p>
<p>【纪】凡佛说经通序分中，准智度论，皆俱作六种成就。以六缘缺一则教不兴，兴则必具，故曰成就。云何为六？一、如是二字，阿难尊者结此经时，意谓信我闻于佛说、佛印可者，实属如是，决非不如是也，是为信成就。我闻二字，亦谓我与大众亲闻于佛者，是为闻成就。一时二字，从一法会因由起，至闻说是经已止，不拘时日，皆名一时。佛本不说法，亦无法可说，但以因缘故可得说法。因缘两字，亦隐含时义，是为时成就。佛之一字，惟佛能说法，教化菩萨以下众生，故法化以佛为主，是为主成就。至在何方处所，即为处成就。与大比丘众若干人具，见当时闻法之众，有目共睹，决非一二人所能臆度杜撰者，是为众成就。</p>
<p><span style="color:#333399">乙二<span lang="EN-US">&nbsp;&nbsp;别序</span></span></p>
<p>【释】序者、由引、借事现瑞以为由藉，睹瑞测意以为引称，乃缘起此经之特别事故，不关余经，故云别序。</p>
<p><b><span style="color:teal">尔时、毗耶离城有长者子，名曰宝积，与五百长者子，俱持七宝盖，来诣佛所，头面礼足，各以其尽共供养佛。佛之威神，令诸宝盖合成一盖，遍覆三千大千世界，而此世界广长之相悉于中现。又此三千大千世界──诸须弥山、雪山、目真邻陀山、摩诃目真邻陀山、香山、宝山、金山、黑山、铁围山、大铁围山，大海、江河、川流、泉源，及日、月、星、辰，天宫、龙宫、诸尊神宫，悉现于宝盖中。又十方诸佛、诸佛说法，亦现于宝盖中。尔时、一切大众睹佛神力，叹未曾有，合掌礼佛，瞻仰尊颜目不暂舍。长者子宝积，即于佛前以偈颂曰：“目净修广如青莲，心净已度诸禅定，久积净业称无量，导众以寂故稽首。既见大圣以神变，普现十方无量土，其中诸佛演说法，于是一切悉见闻。法王法力超群生，常以法财施一切，能善分别诸法相，于第一义而不动。已于诸法得自在，是故稽首此法王。说法不有亦不无，以因缘故诸法生，无我、无造、无受者，善恶之业亦不亡。始在佛树力降魔，得甘露灭、觉道成，已无心意、无受行，而悉摧伏诸外道。三转法轮于大千，其轮本来常清净，天人得道此为证，三宝于是现世间。以斯妙法济群生，一受不退常寂然。度老、病、死大医王，当礼法海德无边。毁誉不动如须弥，于善不善等以慈，心行平等如虚空，孰闻人宝不敬承！今奉世尊此微盖，于中现我三千界，诸天、龙、神所居宫，乾闼婆等及夜叉，悉见世界诸所有，十力哀现是化变。众睹希有皆叹佛，今我稽首三界尊。大圣法王众所归，净心观佛靡不欣，各见世尊在其前，斯则神力不共法。佛以一音演说法，众生所归，净心观佛靡不欣，各见世尊在其前，斯则神力不共法。佛以一音演说法，众生随类各得解，皆谓世尊同其语，斯则神力不共法。佛以一音演说法，众生各各随所解，普得受行获其利，斯则神力不共法。佛以一音演说法，或有恐畏、或欢喜、或生厌离、或断疑，斯则神力不共法。稽首十力大精进，稽首已得无所畏，稽首住于不共法，稽首一切大导师，稽首能断诸结缚，稽首已到于彼岸，稽首能度诸世间，稽首永离生死道。悉知众生来去相，善于诸法得解脱，不著世间如莲华，常善人于空寂行。达诸法相无挂碍，稽首如空无所依。<span lang="EN-US"></span></span></b></p>
<p>【释】此文分判如下：</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌同行献盖</p>
<p><span>&nbsp;&nbsp;&nbsp; </span>┌共献佛盖现佛国瑞┤</p>
<p><span>&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └合盖普现</p>
<p>别序┤</p>
<p><span>&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌述欣叹状</p>
<p><span>&nbsp;&nbsp;&nbsp; </span>└睹佛国瑞欣叹佛德┤</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└纪欣叹辞</p>
<p>此文翻译如下。目真邻陀：或作目真邻那，此云石山。摩诃：此云大，或云具大、多、胜三义。</p>
<p>此文释名如下。宝积：一译宝事，一译实性。梵语云何，未从稽考。今会释之：事谓事实，积谓积聚，性谓性空。今一事实当前，要皆众缘积聚和会之所成就，究其性元当体空寂湛然常遍，而德相、业用之积累增长亦不断灭，宝、是有价值义，可贵重义。此菩萨为极有价值极可贵重之人，故名宝事。此菩萨由无量善根智种所生，故名宝积。此菩萨证诸法实相，总持缘起，无量功德不坏不杂，故名宝性。又、宝积者，佛国之因，自利利他。万有宝贵之谓佛，有情、无情众德积合之谓国，故佛国由宝积起也。宝盖：诸佛以大慈悲为功德，本普覆含育一切众生，摄有缘者而为教化，使得解脱热恼、清凉自在，是为宝盖之义。宝积等长者子，以此心共同回向佛，和合为一，故净佛国土即依之而现。无我：一、假名我，二、妄执我；此云无我，无妄执我。甘露灭：据肇注：梵本作寂灭，甘露寂灭即大涅槃。甘露是喻，喻得寂灭，如渴得甘露也。三千大千世界：一太阳系为一世界，合千世界为一中千世界，合千中千世界为一大千世界。此之三千大千世界，皆释迦佛之应化境。三转法轮：转惑、业、苦三，成般若、解脱、法身三德也。轮有摧碾、旋转、圆动之义，即三转之相也。世尊：佛号之一，为种种世间之尊也。三界：有色有欲界，有色无欲界，无色无欲界。一音：法性之音，即是圆音，于一切音常如其性。</p>
<p>此文纶贯如下：广博净严之城，即众生自性清净心，是谓本性净佛国土。真净恒熏，缘行互感，是以俱持宝盖，趣向佛地，普覆有情，同登大觉。据肇注：维摩诘亦五百长者子之一。此法本中以宝积为首者，大乘佛法僧宝积藏之心地，即众生正因佛性；故因地法行虽无量，唯宝积为本也。然实践时但举维摩诘，以净诸爱见、净诸世见、净诸心行之功，重在净名也。摄归圆觉，普现威神，一行出一切行，一切行入一行。体融大悲，量周真界，应诸国土作大法施，此净佛国土之因果，不可思议之解脱也。</p>
<p>发起因心，推崇果觉，用示依归，遂兴称颂。首赞佛已得色自在、得心自在、得业自在，故能摄化群生，导归圆寂，此总起也。次赞宝盖普现十方佛化之神变力，举现事证成前偈也。得法自在，谓之法王。群生者制于法，而法随法王转，故能善施法力资益有情，巧说法相借显实义。说有不有，说无不无，说因缘生以明不生，虽说毕竟无有主宰造业受报之者，而善恶业灿然不落空亡，业报历历不昧，此举佛所说法以证成前偈也。降魔成佛，转法轮度众生，此三偈乃赞佛应世之大事者。八风不动，一子等慈，心平如空，人敬为宝。此一偈赞佛处世之德化，虽千载下犹令人想见佛之生平也。于下，就当时献盖睹瑞、众心变化之情状以为称叹。此有二偈直叙事状，次有一偈赞身轮不思议神通，次有三偈赞口轮不思议教诫。于是宝积遂复赞佛智断二德以为宗极。证于知众生相即涅槃、菩提相，无所从来，亦无所去，故不著世间如莲华，常善入于空寂行也。能善巧施设诸法而无所住著，本无拘缚，亦无解脱，故达诸法相无挂碍、圆湛如空无所依也。此赞人法二空、结归一实相者。</p>
<p>【纪】年德资位俱高，为长者；有谓唯称佛者，余则皆为长者子，总之、尊称也。宝盖、有二义：依事言，为七宝而成之幢幡宝盖。依理言，宝为一切功德相，盖即同等大悲相。来诣佛所句：谓从本因地至于佛地，始觉与本觉合一也。三千大千世界句：积此一太阳系之世界一千为一小千，合千小千为一中千、合千中千为一大千。但此系就凡夫心量所能及者而论，其实四禅天普遍大千世界，必到阿罗汉乃能见之。又、十方诸佛诸佛说法句：此种世界，似又不限于普通大千，又非阿罗汉所能见者也。瞻仰尊颜句：凡佛三十二相、八十种好显现者，皆在头目。得色自在乃得心自在，心为身之体，故能现庄严清净之身。此章，当知宝积长者子俱持献盖，为同感自心。譬如摩尼宝珠，映于五色，随方各现，由体起用也。佛以威神力故，令诸宝盖合为一盖，正是相应自心，摄用归体也。庄严宝饰，光明无量，照十方国，体用同时也。偈颂中，心净已度诸禅定句：谓不被覆于禅定而得其究竟，是心自在。能善分别诸法相二句：谓不落垢净、增减、生灭六相而分别诸法，故曰第一义，故曰不动，故曰能善分别。以因缘诸法生二句：即谓无造作主体之我，皆因因缘和合，故有造、受。三种法轮，谓转迷成悟，转凡成圣，转染成净。十力哀现此变化句：十力、指无畏言，哀、指大悲言。大圣法王众所归句：谓佛统一切法蔑不自在，故曰法王，反征凡、小为法力所缚，不得不求救度，故曰众所归。稽首十力大精进句：指佛智德言。稽首能断诸结缚句：指佛断德言。悉知众生去来句：谓本无所来，亦无所去，即是菩提、涅槃之相。</p>
<p><span style="color:#333399">甲二<span lang="EN-US">&nbsp;&nbsp;经宗分</span></span></p>
<p><span style="color:#333399">乙一<span lang="EN-US">&nbsp;&nbsp;如实说受得佛国净不可思议解脱</span></span></p>
<p><span style="color:#333399">丙一<span lang="EN-US">&nbsp;&nbsp;叙请</span></span></p>
<p><b><span style="color:teal">尔时、长者子宝积说此偈已，白佛言：“世尊！是五百长者子，皆已发阿耨多罗三藐三菩提心，愿闻得佛国土清净，唯愿世尊说诸菩萨净土之行”！佛言：“善哉宝积！乃能为诸菩萨问于如来净土之行。谛听！谛听！善思念之，当为汝说”。于是宝积及五百长者子受教而听。<span lang="EN-US"></span></span></b></p>
<p>【释】宝积献盖，先有修意。睹瑞欣叹，即为发心之相。阿耨多罗三藐三菩提，此云无上正等正觉。其叙请辞言：五百长者子皆已发阿耨多罗三藐三菩提心者，盖深有以。何者？非已发菩提心，则无论所修为何种法门，要唯人天杂业或小乘偏行耳，总不得入佛法。而发心位不一，或信成就，或解成就，或证成就；至少亦必如善财遇文殊师利之发心相，及阿难在大佛顶三卷终之发心相。观楞严耳根圆通，必令阿难悟得真心后乃教修习；善财参善知识学菩萨行，一一皆言已先发菩提心。验之此经，若合符节，故大乘必先悟而后修也。逮其一悟相应，众行遍修。菩萨净佛国土之行，实众行会归之宗致，然非怯弱众生求生净土之行，乃勇猛大士都摄种种众生缘起净土之行。夫无大乘则无小乘，以无佛则无法、无声闻也。然则畴昔若无勇猛大士若法藏比丘者，发愿修净土行，今日安有极乐世界可往生哉！夫彼既丈夫我亦尔，宝积之所能，亦固诸菩萨之所共能。故佛赞曰：善哉宝积！乃能为诸菩萨问于如来净土之行。</p>
<p>【纪】此章先说皆已发菩提心，后说愿闻得佛国净，自有渐次。如楞严经，阿难初启请白佛，佛必先令发心，自寻本因心地，然后许说开示。凡大乘诸经，皆先说本因心地而后许说法要，因不发心则法为浪掷耳。</p>
<p>藉此叙请，可释三疑：一、来生净土：菩萨修成，还来度众，与众生念佛往生净土，同是佛事。不过一为还相，一为往相。二、专教化他：虽不自修，实则度己度人本同一义，故自行便是化他。三、示现尘劳：此虽似易假借以便恣妄行，实则回向佛智，过则消灭，即在流转──即尘劳相──而菩提心自不散失，所谓随缘不变者是。</p>
<p><span style="color:#333399">丙二<span lang="EN-US">&nbsp;&nbsp;说示</span></span></p>
<p><span style="color:#333399">丁一<span lang="EN-US">&nbsp;&nbsp;称理直说</span></span></p>
<p><span style="color:#333399">戊一<span lang="EN-US">&nbsp;&nbsp;随缘定宗建宗摄缘缘成佛国土成</span></span></p>
<p><b><span style="color:teal">佛言：“宝积！众生之类是菩萨佛土。所以者何？菩萨随所化众生而取佛土，随所调伏众生而取佛土，随诸众生应以何国入佛智慧而取佛土，随诸众生应以何国起菩萨根而取佛土。所以者何？菩萨取于净国，皆为饶益诸众生故。譬如有人，欲于空地造立宫室，随意无碍，若于虚空终不能成。菩萨如是，为成就众生故愿取佛国，愿取佛国者非于空地。<span lang="EN-US"></span></span></b></p>
<p>【释】夫佛土非秽非净，而唯随所化众生以类──即众同分──业为感，故曰众生之类是菩萨土。随所曾化、所今化、所能化之众生为何如众生，遂即建设如何佛土，此一例也。建设如何佛土乃能随缘化度众生，遂即建设何如佛土，此又一例。随所调伏为如何众生取如何佛土，取如何佛土乃随机调伏众生；为入佛智慧、及起菩萨根，其例亦然。随所化、指人天，随调伏、指二乘，入佛智慧、指发大心，起菩萨根、指修大行。菩萨唯为饶益众生，非以自求，故无成见。大悲般若为因，众生类业为缘，因缘凑合佛国土现，譬犹空地之起宫室。设或无大悲心，舍离众生，得佛净国，无有是处。故曰：若处虚空，终不能成。</p>
<p>【纪】菩萨随所化众生而取佛土四句：即是随所化缘而建宗也。菩萨取于净国二句：即是建宗摄所化缘也。譬如有人下八句：即是所化缘成则佛国土成也。</p>
<p><span style="color:#333399">戊二<span lang="EN-US">&nbsp;&nbsp;从心起行融行归心心净佛国土净</span></span></p>
<p><b><span style="color:teal">“宝积当知！直心是菩萨净土，菩萨成佛时不谄众生来生其国。深心是菩萨净土，菩萨成佛时具足功德众生来生其国。菩提心是菩萨净土，菩萨成佛时大乘众生来生其国。布施是菩萨净土，菩萨成佛时一切能舍众生来生其国。持戒是菩萨净土，菩萨成佛时行十善道满愿众生来生其国。忍辱是菩萨净土，菩萨成佛时三十二相庄严众生来生其国。精进是菩萨净土，菩萨成佛时勤修一切功德众生来生其国。禅定是菩萨净土，菩萨成佛时摄心不乱众生来生其国。智慧是菩萨净土，菩萨成佛时正定众生来生其国。四无量心是菩萨净土，菩萨成佛时成就慈悲喜舍众生来生其国。四摄法是菩萨净土，菩萨成佛时解脱所摄众生来生其国。方便是菩萨净土，菩萨成佛时于一切法方便无碍众生来生其国。三十七道品是菩萨净土，菩萨成佛时念处、正勤、神足、根、力、觉、道众生来生其国。回向心是菩萨净土，菩萨成佛时得一切具足功德国土。说除八难是菩萨净土，菩萨成佛时国土无有三恶、八难。自守戒行、不讥彼阙是菩萨净土，菩萨成佛时国土无有犯禁之名。十善是菩萨净土，菩萨成佛时命不中夭、大富、梵行、所言诚谛、常以软语、眷属不离、善和诤讼、言必饶益、不嫉、不恚、正见众生来生其国。如是宝积！菩萨随其直心则能发行，随其发行则得深心，随其深心则意调伏，随其调伏则如说行，随如说行则能回向，随其回向则有方便，随其方便则成就众生，随成就众生则佛土净，随佛土净则说法净，随说法净则智慧净，随智慧净则其心净，随其心净，则一切功德净。是故宝积！若菩萨欲得净土，当净其心，随其心净则佛土净”。<span lang="EN-US"></span></span></b></p>
<p>【释】此文从心起十七行，行行彻果，果果该因。种种众生来生其国，皆由佛之因行所感。由佛感成，故成佛国。初之三心是根本心。然按肇注：菩提心名为大乘心，准之他种经论应名为大悲心。但古来菩提心、大乘心，皆是大悲心之义，诚以大悲心是大乘菩提之特性也。其次有六波罗密心，其次为四无量心、四摄法，其次为方便及道品，结之以回向心。回向真如佛果以利一切众生，故得一切具足功德国土。其下除八难、自守不讥、修十善三心，唯是方便成就众生。行十善摄受十善业人天，十善业盛故即得佛土净。佛土净故无有地狱、饿鬼、畜生、修罗等道，不说刚强苦切之言，故说法净。法净则智净，智净则心净，心净则德净，即转众生浊、劫浊、见浊、命浊、烦恼浊为五净也。融行归心，一切唯心。净心为因，净土为果，净众生心得佛土净。因果不昧，如是，如是！</p>
<p>【纪】此章所言，真心即回向真如心，深心即集受净法心，大乘心即济度众生心。清藏本、大乘作菩提，应作大悲，方不混入直、深。三十二相，惟忍乃成。佛特揭忍辱波罗密处甚多者，以此。四摄法：一、布施，二、爱语，三、同事（现种种同类之身而作同业），四、利人：皆摄取众生之法也。回向心、谓回向种智，不求果德而招有漏，是为真善回向。如讲义、直心是菩萨净土下，指从三根本心起无量善行也。回向心是菩萨净土下，指摄无量善行复归三心也。随智慧净则心净下，指若能净其心，则所修取之佛国土亦自能净也。</p>
<p><span style="color:#333399">丁二<span lang="EN-US">&nbsp;&nbsp;断疑护益</span></span></p>
<p><span style="color:#333399">戊一<span lang="EN-US">&nbsp;&nbsp;为众断疑</span></span></p>
<p><b><span style="color:teal">尔时、舍利弗承佛威神作是念；若菩萨心净则佛土净者，我世尊本为菩萨时意岂不净，而是佛土不净若此？佛知其念，即告之言：“于意云何？日月岂不净耶？而盲者不见”。对曰：“不也，世尊！是盲者过，非日月咎”。“舍利弗！众生罪故，不见如来国土严净，非如来咎。舍利弗！我此土净而汝不见”。尔时、螺髻梵王语舍利弗：“勿作是念谓此佛土以为不净！所以者何？我见释迦牟尼佛土清净，譬如自在天宫”。舍利弗言：“我见此土丘陵、坑坎、荆棘、沙砾、土石诸山、秽恶充满”。螺髻梵王言：“仁者心有高下，不依佛慧，故见此土为不净耳。舍利弗！菩萨于一切众生悉皆平等，深心清净，依佛智慧，则能见此佛土清净”。于是佛以足指按地，即时三千大千世界，若干百千珍宝严饰，譬如宝庄严佛、无量功德宝庄严土。一切大众叹未曾有，而皆自见坐宝莲华。佛告舍利弗：“汝且观是佛土严净”！舍利弗言：“唯然，世尊！本所不见，本所不闻，今佛国土严净悉现”。佛语舍利弗：“我佛国土常净若此，为欲度斯下劣人故，示是众恶不净土耳。譬如诸天共宝器食，随其福德饭色有异。如是舍利弗！若人心净，便见此土功德庄严”。<span lang="EN-US"></span></span></b></p>
<p>【释】此文有三：一者、舍理弗闻随其心净则佛土净，证以现见此南阎浮提不净相，遂生佛因地心岂有不净之疑。佛释其疑，有此量云：汝舍利弗不见此土严净非如来咎；以汝等众生自己罪障故；凡众生自己业障不见净土皆非如来咎，譬如众盲者不见光明皆非日月咎。</p>
<p>二者、螺髻见净，舍利弗见秽，则有不定疑。螺髻释以心有高下，不依佛慧，故见不净；若能深心平等，依佛智慧，即见佛土净。仍是见不净是舍利弗咎，非如来咎。言心有高下者，舍利弗未尝不见自在天宫之严净，但由封执情见，心不平等，谓彼系自在天所有，非此阎浮提所有耳。此中、一者虽成立理论、而不得实证；二者二人各见，但能成立不定是秽，未能证实决定是净。此时若不能证实此佛土决定是净，则将令当时在法会之阎浮提人众，益深罥疑网，末由解除矣，佛遂示现净土。</p>
<p>三者、示现净土，证实此佛土净，使在法会大众共见共闻，于是乃知见不净者确由自己之罪，而随分见净者亦由自己之福。此正犹诸天共宝器食，随其福德饭色有异耳。佛土严净，尚非螺髻梵王所能想像，况执为秽恶充满哉！佛现身于──阎浮提人──同业招感、同分妄见之秽恶充满阎浮提，亦为大悲愿力现同尘事，摄化罪业深重、志趣下劣之人焉耳。此与法华穷子喻品，可相引证。夫此佛土本常清净，非假造作而后清净。故一人心净，即一人见佛土严净也。</p>
<p>此经发起疑念皆由舍利弗者，以舍利弗在声闻中智慧第一，表法执也。此云承佛威神作是念者，盖佛说法，但有信受，莫敢怀疑。佛因情见凡夫、法执圣众皆不能不疑此，而又深藏心底不敢起问，乃加持舍利弗生此念以断众疑耳。</p>
<p>【纪】此章、承佛威神作是念句：正显疑之所以起。自在天宫有二：一、大自在天，二、他化自在天。依佛智慧二句：指一念返观、顿现净土，即是自性清净本心。宝庄严佛，为当时西士人所共知，庄严第一，故释尊举以喻之。示诸众生不净土句：明业力不同，得果自异。因众生同分之心理、行为，众恶不净，故招感得今时恶浊世界耳。</p>
<p><span style="color:#333399">戊二<span lang="EN-US">&nbsp;&nbsp;随机获益</span></span></p>
<p><b><span style="color:teal">当佛现此国土严净之时，宝积所将五百长者子皆得无生法忍，八万四千人皆发阿耨多罗三藐三菩提心。佛摄神足，于是世界还复如故。求声闻乘者三万二千诸天及人，如有为法皆悉无常，远离尘垢，得法眼净。八千比丘不受诸法，漏尽意解。<span lang="EN-US"></span></span></b></p>
<p>【释】此文有二：一者、在严净中，宝积等证无生法忍，及八万四千人发菩提心。得无生法忍，种种位不一。观其前述发心，则此正如善财遇德云登初住耳。此大乘益即在佛净土中得者，以大乘依佛智慧故，佛智慧即法华佛智见也。二者、回复原状之后，有小乘人二种获益：三万二千天人入见道位成须陀洹，八千比丘成阿罗汉。小乘益在复故之后得者，一、因不依佛慧，故还从众生见中得；二、因秽而忽净，净忽又秽，悟世无常，遂得圣果。此二者，亦净众生心分得二种净佛土者。前者似得菩萨实报净土；后者得小乘方便净土因，故所得即净土益也。</p>
<p>【纪】此章所言，得无生法忍，发菩提心，得法眼净，漏意尽解各句：其义浅深，亦各自不同。显大机大根获大益，小机小根获小益也。神足者，即六神通之第五种神足通。声闻者，必待闻佛声音说法而后悟解，不能独觉者也。</p>
<p><a name="a02"></a><span style="color:#333399">方便品第二<span lang="EN-US"></span></span></p>
<p><span style="color:#333399">乙二<span lang="EN-US">&nbsp;&nbsp;如实修证不可思议解脱得佛国净</span></span></p>
<p><span style="color:#333399">丙一<span lang="EN-US">&nbsp;&nbsp;出维摩诘本行而广称叹</span></span></p>
<p>【释】方者、方法，便者、便宜。方者、方国时代，便者、便利顺势。谓心无常心，见无成见，惟以顺便种种方国、种种时代之气势福利，善能应用种种便当适宜之方法化益群生也。古来释为权巧、善巧等义，总不越此。第二品文题之为方便者，凡有三义：一者、第一峰头无相见处。善财参学以修己求生净土，净名实行而化他取得佛国，皆别峰相见耳。实际理地不立一法，种种施为无非方便；故直至见阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1025" align="absmiddle">佛皆方便也。但善财修己而往生净土，故凡诸所遇皆奉以为师；净名以化他而修取佛国，故凡诸所遇皆将以为资。其历程相同而行趣相反，故一生西方极乐国，一取东方不动国也。虽然、此皆方便门中事耳。二者、经云：以善方便居毗耶离。指维摩诘净法界身，唯以方便应化人世，广作种种和光同尘、随类主导之事，故此标题方便。三者、经云：其以方便现身有疾。指维摩诘功德聚身，唯以方便示现老病，遂说种种应病与药、解黏去缚之法，故此标题方便。由是观之，此品实为净名种种方便所依，故标方便为题也。</span></p>
<p><span style="color:#333399">丁一<span lang="EN-US">&nbsp;&nbsp;出名</span></span></p>
<p><b><span style="color:teal">尔时、毗耶离大城中有长者，名维摩诘。<span lang="EN-US"></span></span></b></p>
<p>【释】尔时、犹云当时，但指发现其事之时，未尝确定年月日期。今意测之：净名示疾之时，距宝积献盖之时，必已二三十年矣。何者？一、因前品睹瑞发心，闻法得忍，五百皆称为长者子；今已称为长者，且历叙其以长者身所作种种佛事，故知其已隔二三十年也。否则、此净名长者必非前品宝积所将五百长者子之一也。二、因列净名示疾之方便，诸弟子及诸菩萨遂倒叙往者遇维摩诘之事，其所经历必非少时，故知相距之年必久。</p>
<p>【纪】自此而后，从理即而入名字即（赅事想言）。</p>
<p><span style="color:#333399">丁二<span lang="EN-US">&nbsp;&nbsp;叹德</span></span></p>
<p><span style="color:#333399">戊一<span lang="EN-US">&nbsp;&nbsp;叹根本德</span></span></p>
<p><b><span style="color:teal">已曾供养无量诸佛，深殖善本。得无生忍，辩才无碍，游戏神通，逮诸总持，获无所畏降魔劳怨，入深法门，善于智度，通达方便，大愿成就，明了众生心之所趣，又能分别诸根利钝，久于佛道心已纯淑决定大乘。诸有所作能善思量，住佛威仪，心大如海。诸佛咨嗟，弟子、释、梵、世主所敬。<span lang="EN-US"></span></span></b></p>
<p>【释】夫净名者，乃吾人本净之真性，即为正因佛性，无量诸佛皆从流出。然而真如内熏，须藉佛法僧宝外熏之缘，以为开发，起深厚心，向佛法僧，随顺修习净善之法，资益真如佛性，故云已曾供养无量诸佛、深殖善本。此之二句，实为根本诸德之本。昧者空念佛名，妄想法性，静坐鬼窟里作活计谓是工夫，贪恋神识上弄光影执为本心，唯是落空亡外道与平地自囚之类。不知宏护三宝，溥利群生，兴法供养及财供养，修敬福田与悲福田，乃能深殖善根，开显德本，福备智圆成无上觉。净名供养诸佛，善殖善本，于是得无生忍，得无碍辩，得神通，得总持，得无畏，得智度，得通达方便，得成就大愿，得他心智，得宿命智，得决定大乘；结归诸有所作能善思量，住佛威仪，心大如海。故为诸佛之所咨嗟，弟子、释、梵、世主之所恭敬。此自利也。</p>
<p>【纪】此章、供养诸佛、深殖善本二句：是为智、福兼修，智福二者即诸佛种性。辩才无碍句：谓于一义显无量义，摄无量义为一义。逮诸总持句：谓收藏诸法，不令散失也。</p>
<p><span style="color:#333399">戊二<span lang="EN-US">&nbsp;&nbsp;叹方便德</span></span></p>
<p><b><span style="color:teal">欲度人故，以善方便居毗耶离。资财无量摄诸贫民；奉戒清净摄诸毁禁；以忍调行摄诸恚怒；以大精进摄诸懈怠；一心禅寂摄诸乱意；以决定慧摄诸无智。虽为白衣，奉持沙门清净律行；虽处居家，不著三界；示有妻子，常修梵行；现有眷属，常乐远离；虽服宝饰而以相好严身；虽复饮食而以禅悦为昧。若至博奕、戏处辄以度人；受诸异道不毁正信；虽明世典常乐佛法；一切见敬，为供养中最；执持正法，摄诸长幼。一切治生谐偶，虽获俗利不以喜悦；游诸四衢饶益众生；入治正法救护一切；入讲论处导以大乘；入诸学堂诱开童蒙。入诸淫舍示欲之过；入诸酒肆能立其志。若在长者、长者中尊，为说胜法；若在居士、居士中尊，断其贪著；若在刹利、刹利中尊，教以忍辱；若在波罗门、波罗门中尊，除其我慢；若在大臣、大臣中尊，教以正法；若在王子、王子中尊，示以忠孝；若在内官、内官中尊，化正宫女；若在庶民、庶民中尊，令兴福力；若在梵天、梵天中尊，诲以胜慧；若在帝释、帝释中尊，示现无常；若在护世、护世中尊，护诸众生。长者维摩诘以如是等无量方便，饶益众生。<span lang="EN-US"></span></span></b></p>
<p>【释】欲度人故，以善方便居毗耶离，此转上起下者。维摩诘既已成就如此大菩萨功德，为何居毗耶离与尘俗无异耶？答曰：此以善方便度人耳。然则其度人之善方便又为何等耶？答曰：以六度度六蔽，一也。示有六种俗欲而常修戒、定、慧无漏之法，二也。示同四种邪行，度人自守咸轨于正。虽为一切人所恭敬供养奉为最上，而能不生骄慢，执持正法摄诸长幼，三也。虽现身为实业家、交际家、法律家、政治家、演说家、教育家，而能随处开导饶益救护，四也。入纵欲之淫舍而能示其过，入乱性之酒肆而能立其志，则令淫欲、沉湎之徒见之，亦能发心趋道不以为难。不然、彼淫湎者，将执酒色为天性，谓离欲清净者，徒因藏身深山幽林，不见可欲而心不乱焉耳，非真有离欲清净之人也。上来述其示居毗耶离和光同尘之方便，其下随类现尊贵身以为主导，则又无间人天。人道有其八应，天道有其三应，近于观音三十二应，可谓不出毗耶离而形充宇宙者也。故曰以如是等无量方便饶益众生。此就利他以言。从自利言，则如来藏不变随缘，心佛众生三无差别，乃理即菩提萨埵也。</p>
<p>刹利、此云地主，乃印度四姓中贵族。波罗门、此云梵志，乃印度四姓中教徒。释提桓因、此云能天主，华梵简称合云帝释，即上帝也。护世、有四天王：东方持国，南方增长，西方广目，北方多闻。受上帝命护持人世，故明护世。</p>
<p>【纪】此章、博奕戏处句：谓博奕者，惟耽博奕，他非所知，故必入化度，令知尚有佛法。帝释、为忉利天（欲界第二天）帝。护世、谓四天王，受天帝命，护诸行法众生。以如是等无量方便饶益众生句：显维摩诘心中，自与常人‘不见可欲使心不乱’之心量不同。虽入净秽之场，原无丝毫净秽之相。以所见众生净秽之相，固是心作；能见众生净秽之心，亦是心造──如楞严云：自心取自心。本非外来起于妄念，能自离念而救度众生──如金刚云：灭度无量无边无数众生已，实无一众生得灭度者──，则自方便、获大饶益耳。</p>
<p><span style="color:#333399">丙二<span lang="EN-US">&nbsp;&nbsp;因惟摩诘示疾而兴教化</span></span></p>
<p><span style="color:#333399">丁一<span lang="EN-US">&nbsp;&nbsp;观身发心</span></span></p>
<p><b><span style="color:teal">其以方便现身有疾，以其疾故，国王、大臣、长者、居士、波罗门等，及诸王子并余官属无数千人，皆往问疾。其往者，维摩诘因以身疾广为说法。“诸仁者！是身无常、无强、无力、无坚，速朽之法，不可信也。为苦、为恼，众病所集。诸仁者！如此身，明智者所不怙。是身如聚沫，不可撮摩；是身如泡，不得久立；是身如焰，从渴爱生；是身如芭蕉，中无有坚；是身如幻，从颠倒起；是身如梦，为虚妄见；是身如影，从业缘现；是身如响，属诸因缘；是身如浮云，须夷变灭；是身如电，念念不住。是身无主为如地，是身无我为如火，是身无寿为如风，是身无人为如水。是身不实，四大为家；是身为空，离我我所；是身无知，如草木瓦砾；是身无作，风力所转。是身不净，秽恶充满；是身为虚伪，虽假以澡浴、衣食必归磨灭。是身为灾，百一病恼；是身如丘井，为老所逼；是身无定，为要当死。是身如毒蛇、如怨贼、如空聚，阴、界、诸入所共合成。<span lang="EN-US"></span></span></b></p>
<p><b><span style="color:teal">诸仁者！此可患厌，当乐佛身。所以者何？佛身者，即法身也。从无量功德、智慧生；从戒、定、慧、解脱、解脱知见生；从慈、悲、喜、舍生；从布施、持戒、忍辱、柔和、勤行精进、禅定、解脱、三昧、多闻、智慧诸波罗密生；从方便生；从六通生；从三明生；从三十七道品生；从止观生；从十力、四无所畏、十八不共法生；从断一切不善法、集一切善法生；从真实生；从不放逸生；从如是无量清净法生如来身。诸仁者！欲得佛身、断一切众生病者，当发阿耨多罗三藐三菩提心”。如是长者维摩诘、为诸问疾者如应说法，令无数千人皆发阿耨多罗三藐三菩提心。<span lang="EN-US"></span></span></b></p>
<p>【释】本文之科判如下：</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌观自身</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌大众问疾&nbsp; ┌分别观身─┤</p>
<p>观身发心─┤因疾说法─┤<span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└观他身</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└闻法发心&nbsp; └劝导发心</p>
<p>世间众生，因不觉妄动而有病，净名菩萨以大悲方便而示疾。非众生病，如来无施教之功，众生无自行之果。缘菩萨疾，法界有应机之教，菩萨有利他之行。若不觉妄动之病灭，则大悲方便之疾除；若大悲方便之疾起，则不觉妄动之病转。感应道交，内外熏通，故以维摩诘疾，而国王、大臣、长者、居士、波罗门、及王子、官属等无数千人，云集兴问。净名于是乃令人人以彼有病之身，推之人人自己之身。先观身是无常、苦恼之聚，无足依恃，遂说十喻、以明人人自身无常及苦之理。立比量云；身是无常；不久立故；诸不久立者皆无常，如泡。余之九喻，例推可知。</p>
<p>问曰：何以知身是众苦之聚也？答曰：以身乍生，即为老与病死所依，呼吸无常，甚为危迫，故知是苦。问曰：何以知身是无常耶？答曰：此身血肉业风所持，如吹水沫聚为一团，不可撮摩，撮摩即散，故知是无常也──初因无明业识为中心力，遂揽父精母血凝为自体──。问曰：不然，身有个形体故。答曰：身根色状业力暂现，犹如沤泡不得久立，故知是无常也。问曰：不然，身长时存在故。答曰：渴爱所注，相似相续。如彼灯焰从油炷生，油干炷烬，焰续则断；渴消爱歇，亦复如是，故知是无常也。问曰：不然，身有自体相故。答曰：层叠缠裹，恍似有实，然同芭蕉中空无坚，故知是无常也。问曰：不然，身体本常一故。答曰：本无常一，颠倒故见。如观眩人幻无为有，故知是无常也。问曰：不然，身明了现前故。答曰：虽有身相，如在梦中，见自见他，皆是虚妄，故知是无常也。问曰：不然，身体是真实故。答曰：由三世业集四大缘，在心镜中现身如影，故知是无常也。问曰：不然，身本自然有故。答曰：业识为因，名色为缘，身依起灭，如声之响，故知是无常也。问曰：不然，身个形自存故。答曰：业缘牵合，时变时灭，犹如浮云倏然有无，故知是无常也。问曰：不然，身有形现存故。答曰：众缘集起，缘起即灭，如闪电光刹那不住，故知是无常也。能见此身现前刹那、刹那变灭不住，则无常观成矣。</p>
<p>下有八喻，观身无我。问曰：身是无常与苦，此义不然。身有生命，有自在力，主宰环境，造作受用，何得比同影、响、云、电、无我无生之物？答曰：不然，身体如地，非能自主。身心如火，岂为吾我？身之业用，动作如风，何来性命？身之生死，流转如水，安有魂灵？四大假合，宁有真实？当体全空，何我何物？如草木瓦砾无知，故知地无主。为风力所转无作，故如风无寿。此身无我，故无常、苦、空也。</p>
<p>以下六句，合观不净及苦。盖苦与不净是事，而无常、无我是理。虽悟无常、无我之理，观身是苦，而习惯自然已成常事，贪玩色身深生爱著，然此实唯互相诳骗而自欺其明耳。何则？涕、泪、屎、尿、痰、唾、汗、垢，凡所流溢无非不净，足知全身秽污充满，外包薄皮，伪现形容。虽复澡浴香洁、鲜衣美食，病与老死辄相凌逼，凡是又谁不曾身历目击者哉！顾犹贪玩爱著，非自欺欺人而何？故此身实为毒蛇、猛兽、怨贼、恶鬼所聚之旷野，处此甚可怖畏，甚可忧患，甚可厌恶。此为观自身竟，即无常、苦、空无我、不净四枯念处也。</p>
<p>一切可乐皆自身起，身既如是，除此身外复有何者以为乐耶？使更无堪乐者，虽悟此身无常、苦、空无我、不净，不唯无可除却，除却亦何所得，则翻不如不知此为愈也。答曰：不然，有佛清净法身甚是可乐。所以者何？以从无量功德智慧生故，从五分无漏法生故，从四无量心生故，从六波罗密生故，从方便、神通生故，从道品、止观生故，从佛果不共力生故，从断智二德生故，从真实严重生故，故当欣乐。此为观佛身竟，即常、乐、我、净四荣念处也。</p>
<p>释尊昔于双林之间现般涅槃，林之八树变现四枯、四荣之相，以表四枯、四荣之间为大涅槃。六凡执世间法为常、乐、我、净，固迷大涅槃，二乘执一切法为无常、苦、空无我、不净，亦迷大涅槃。而大涅槃实亦不离四枯、四荣，四枯四荣全即大涅槃也。大涅槃性如是，本不生菩提心亦复如是。故净名令分别观身相为剀切而显发真心也。</p>
<p>虽然、此身既不足依，纵有佛身可乐，亦与吾今有何交涉？答曰：不然，吾人自心本真如性，亦即佛心本真如性；而此心真如性，本非是人亦非是佛，然具能起诸佛、众生一切因果业报依正染净之事。心迷性违，无明妄动，遂成吾人可患身世。心悟性顺，圆觉真净，遂成如来可乐法身。今且能迷之、违之而成此可患身世，夫宁不能悟之、顺之而成佛可乐之法身也哉！亦在当人悟本心性，自觉佛性本具，发无上正等正觉心，学佛修习无量清净之法焉耳。然佛清净法身，圆明真常，离名绝相，随九法界众生净善根缘，以本因地中大悲行愿，故现诸差别福智身士。是以得佛现身，须净众生善根缘力；欲得众生缘力，须断一切众生烦恼生死之病，非由自求解脱之所能得。必焉发大乘心，普遍种植、发生、长养、成熟一切众生善根德本，乃能得之。故曰：诚欲断一切众生病、得佛身者，当发无上菩提心也。此为劝导发心竟。</p>
<p>夫维摩诘既因身疾，当前指点，深切著明，如应解说。彼问疾之无数千人，遂皆发无上正等正觉心。此为闻法发心竟。</p>
<p>然此经是修取净佛国土法门，故专从利他一方面，示为维摩诘度人发心耳。须知此经即俗而真，即事而理，非所谓从假入空以自度，再从空出假以度他，然后自度度他入中道者。此圆顿门，一时同具，即利他而自利。故从自利言之，则净名自发菩提心，犹善财初遇文殊耳。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─透视障碍</p>
<p><span>&nbsp;&nbsp;&nbsp;&nbsp;&nbsp; </span>┌─天眼─┼─明瞩微远&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─身能飞行如鸟无碍</p>
<p><span>&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp; ├─能见未来&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─┼─移远令近不往而到</p>
<p><span>&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp; └─遍观诸趣&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; │&nbsp; ├─此没彼出彼没此出</p>
<p><span>&nbsp;&nbsp;&nbsp;&nbsp;&nbsp; </span>├─天耳─闻 声&nbsp; 无 碍┌─到达─┘&nbsp; └─一念能至十方世界</p>
<p>六通─┼─他心─知他心事无碍│<span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─小大互变</p>
<p><span>&nbsp;&nbsp;&nbsp;&nbsp;&nbsp; </span>├─宿命─知过去事无碍│&nbsp;&nbsp;&nbsp;&nbsp;&nbsp;&nbsp;&nbsp; ├─一多互变</p>
<p><span>&nbsp;&nbsp;&nbsp;&nbsp;&nbsp; </span>├─神境───────┼─转变─┼─彼此互变</p>
<p><span>&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; │&nbsp;&nbsp;&nbsp;&nbsp;&nbsp;&nbsp;&nbsp; └─有无互变</p>
<p><span>&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; │&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─应机不测</p>
<p><span>&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─应化──────┤</p>
<p><span>&nbsp;&nbsp;&nbsp;&nbsp;&nbsp; </span>└─漏尽─自能漏尽遍知一切众生漏尽不尽&nbsp;&nbsp;&nbsp; └─化现无方</p>
<p><span>&nbsp;&nbsp;&nbsp;&nbsp;&nbsp; </span>┌─天眼&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─菩萨明─般若</p>
<p>三明─┼─宿命<span>&nbsp;&nbsp;&nbsp;&nbsp;&nbsp; </span>又─┼─如来明─佛德</p>
<p><span>&nbsp;&nbsp;&nbsp;&nbsp;&nbsp; </span>└─漏尽&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─无明明─法空</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─观身不净</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─四&nbsp; 念&nbsp; 处─┼─观受是苦</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─观心无常</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─观法无我</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─未生恶令不生</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─四&nbsp; 正&nbsp; 勤─┼─已生恶令灭</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─未生善今生</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─已生善令长</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─欲</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─四 如 意足─┼─念</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─进</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─慧┌─信</p>
<p>三十七道品─┼─五<span>&nbsp;&nbsp;&nbsp;&nbsp;&nbsp; </span>根─┐&nbsp;&nbsp;&nbsp; ├─进</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├──┼─念┌─念&nbsp;&nbsp;&nbsp;&nbsp;&nbsp; ┌─正见</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─五&nbsp;&nbsp;&nbsp; &nbsp;&nbsp;力─┘&nbsp;&nbsp;&nbsp; ├─定├─择&nbsp;&nbsp;&nbsp;&nbsp;&nbsp; ├─正思</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─慧├─进&nbsp;&nbsp;&nbsp;&nbsp;&nbsp; ├─正语</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─七&nbsp; 觉&nbsp; 支───────┼─喜&nbsp;&nbsp;&nbsp; ┌┼─正业</p>
<p></p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─轻安&nbsp; │├─正命</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─定&nbsp;&nbsp;&nbsp; │├─正进</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;└─舍&nbsp;&nbsp;&nbsp; │├─正念</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─八圣道──────────────┘└─正定</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─因果&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─发一切智心坚固…………解脱</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─业&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─不舍众生大慈……………救苦</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─定&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─具足大悲……………………观</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─根&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─信一切佛法精进……………忍</p>
<p>佛果十力─┼─欲<span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>因地十力─┼─思行禅定……………………智</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─界&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─除二边智慧…………………断</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─至处&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─成熟众生……………………闻</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─宿命&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─观法实相……………………愿</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─天眼&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─入三解脱…………………圆满</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─漏尽&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;└─无碍智………………………爱</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─总持……………一切智─┐</p>
<p>四无畏─┼─知根………………漏尽─┼─果地</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─决疑……………说障道─┤</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─答报…………说苦尽道─┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─三&nbsp; 业 无 失</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─无不定心</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─无&nbsp;&nbsp; 三&nbsp;&nbsp; 心─┼─无 异 想&nbsp; ┌─欲</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─无不知舍&nbsp; ├─念</p>
<p>十八不共法─┼─六<span>&nbsp;&nbsp; </span>无&nbsp;&nbsp; 减────────┼─精进</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─智慧</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─三业随智慧行&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─解脱</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─解脱知见</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─知 三 世无碍</p>
<p>【纪】此章、净名因疾说法，不出四谛法门。是身无常下、先说分别观自身，厌苦、断集；观四念处，知五阴、诸入所共合成。此可厌恶、当乐佛身下，次观佛身，慕灭、修道。明法身从无量功德智慧生，乃至五分无漏法，四无量心──梵天亦修此而量不同，仅能遍一世界，圣则随分修习──，六波罗密，六通──本心无碍，是谓神通──、三明，三十七道品──小乘亦有生灭道品，对治烦恼而起者，此则为平等法性，菩提烦恼皆同──，十力、四无畏、十八不共法、从如是无量清净善法所生。在众生身中，观苦、不净──即是事观──，无常、无我──即是理观──，如来涅槃四德中、即常、乐、我、净耳。从业缘现句：吾人当知业为过去身中未断之贪、爱、生因，与夫父母、四大之性缘相合，便现此身。设有因无缘、或有缘无因，皆不能生此身也。百一病恼句：人身有四大痛苦，苦即恼义。地、水、火、风各有百一病恼，共为四百四病恼。</p>
<p><span style="color:#333399">丁二<span lang="EN-US">&nbsp;&nbsp;从心起行</span></span></p>
<p><span style="color:#333399">戊一<span lang="EN-US">&nbsp;&nbsp;直心正念真如</span></span></p>
<p>【纪】此章、通摄弟子、菩萨二品。直心正念真如，即回事向理，不立一法，以法皆事故。一起法见、佛见，便违真如本体也。</p>
<p><span style="color:#333399">己一<span lang="EN-US">&nbsp;&nbsp;弟子品</span></span></p>
<p>【释】夫‘闻法发心’之后，继之以‘从心起行’者，全心成行，全行成心，三心总摄众行，众行集显三心，虽复三心一行中发，众行一心中修，然亦不废前后层次，秩焉无紊，成厥条贯。初由胜解开发觉心，虽复遍修众行、广历万法，而唯念念求证真如法性。确立不拔，直往无前，把持要津，截断凡圣，慧剑挥空，佛魔齐斩，是所谓实际理地不留一尘者。迨夫离念相应，触证真如，显如实空即是如实不空，净德深淳充周法界。由不可思议之熏起不可思议之变，妙用繁兴，靡从轨则。虽然，未应胜善独居，还得昏蒙兼济；尽而不尽，寓之无竟，大悲方便等虚空界，利乐众生穷未来际。故由直心进乎深心，遂终之以大悲心也。夫不可思议解脱之妙行，即俗而真，即真而俗；即事而理，即理而事；即自而他──自即菩萨，他即众生，自即个人，他即社会──，即他而自；即人而境，即境而人；即色而心，即心而色；即因而果，即果而因。然此经标佛国为宗，归宗有在，故专从化他一面以明之。夫净名者，即是真如实相，亦即直心正念真如。从本以来，唯是一心，名之真如。无真如名，非可修相，非可证相，拟心即错，起念斯乖；小乘之真慧所不能到，大士之俗智亦不能契。故声闻魁首、菩萨班头，均被弹诃也。而先之以弟子品者，从信满发心，经十住行，多修定慧，近于二乘，第知而不滞、过而不留耳。观善财十住、十行间所参多比丘者，可知之矣。故佛国品师资感应，染净隐现，从不可思议心涌不可思议境，观不可思议境发不可思议心，依不可思议心起不可思议教，闻不可思议教得不可思议益。诸佛华严初成正觉，于海印三昧中一念炳现微尘刹土、十世古今，顿从佛地诠显历劫修行诸菩萨法是也。次、方便品兼谈小乘之法，示疾说法，开发胜心，犹佛华严入法界品，祇园会上已有舍利弗等声闻僧众。文殊师利游化，意同净名示疾，善财乃因之发心也。此弟子品，净名弹诃舍利弗等，正犹善财参学德云等耳。华严以策进行人至于佛地为宗，故就他之益自者以明。此经以摄受众生净乎佛国为宗，故就自之益他者以明。宗本无本，遇缘即宗；建宗有殊，行法斯异；行法虽异，程序同也。</p>
<p><a name="a03"></a><span style="color:#333399">弟子品第三<span lang="EN-US"></span></span></p>
<p>【释】师资礼道，不违世间。师视资如弟，以兄自居；资事师如父，以子自处；相影合称，故名弟子。然如来为三界大师、四生慈父，孰非弟子、而独标名声闻众者何哉？盖释尊忍土之教法，虽复从大施小，回小成大，而化仪则存乎声闻。舍家从佛，为法眷属，住持三宝，宏范三界，从闻生解，事事资承，弟子之仪，事理圆足。不同俗人虽信佛而在家奉事君亲，大士虽契佛而随处游化世间。故弟子之名义，有广有狭：广虽遍及一切，狭则专属声闻。又依大乘经之广义，皆称佛子；此依小乘经以称为弟子，故专指声闻也。然此应名弟子述昔被呵斥因缘辞不堪往维摩诘问疾品，今略之、故但标名弟子品第三也。</p>
<p><span style="color:#333399">庚一<span lang="EN-US">&nbsp;&nbsp;净名运悲感慈</span></span></p>
<p><b><span style="color:teal">尔时、长者维摩诘，自念：寝疾于床，世尊大慈，宁不垂愍？<span lang="EN-US"></span></span></b></p>
<p>【释】现疾运悲，回果向因；兴念佛慈，回因向果。寝床、即证真如法性。智悲同现，体用圆彰，如首楞严经所说上同十方诸佛慈力，下同六道众生悲仰者是也。此本属文殊领众入室后，从甚深慈悲之根本心集诸善法者；佛是具足众善法者，故念佛心为深心也。而此弟子、菩萨二品，则从佛应感边，倒显净名已曾历空一切人法证入法性，非根本智、究竟智之文殊师利不足与之对扬。从甚深不可思议心，兴甚深不可思议化，故诸弟子、菩萨咸言不堪。此为净名边之能感，此一感念，直贯至经宗分之终。下为佛边赴感之应：未入室、犹是应非所感，此犹未登地前，虽感佛应、尚同三乘应化，未见真身。入室后、虽感应相交而犹有隔，此犹佛应登地菩萨，虽现他受用身，犹是菩萨所分见之佛身，未接真身。出室至于佛前，观佛身、取佛土，乃如佛华严经普贤近在毗卢遮那佛前，居等觉地，为佛长子。感应之功，方极亲切。</p>
<p>【纪】此章、引如首楞严经所说，上同十方诸佛慈力句：正述净名之所以仰慈也。下同六道众生悲仰句：正起净名之所以示疾也。先因仰慈以示疾，次因示疾以运悲，后因运悲而感慈。故曰：感应之功，方极亲切。</p>
<p><span style="color:#333399">庚二<span lang="EN-US">&nbsp;&nbsp;弟子述缘辞往</span></span></p>
<p><span style="color:#333399">辛一<span lang="EN-US">&nbsp;&nbsp;舍利弗</span></span></p>
<p><b><span style="color:teal">佛知其意，即告舍利弗：“汝行诣维摩诘问疾”！舍利弗白佛言：“世尊！我不堪任诣彼问疾。所以者何？忆念我昔曾于林中宴坐树下，时维摩诘来谓我言：‘唯，舍利弗！不必是坐为宴坐也。夫宴坐者，不于三界现身意、是为宴坐，不起灭定而现诸威仪、是为宴坐，不舍道去而现凡夫事、是为宴坐，心不住内、亦不在外、是为宴坐，于诸见不动而修行三十七品、是为宴坐，不断烦恼而入涅槃、是为宴坐。若能如是坐者，佛所印可’。时我、世尊！闻说是语，默然而止，不能加报，故我不任诣彼问疾”。<span lang="EN-US"></span></span></b></p>
<p>【释】舍利弗，于声闻中智慧第一。</p>
<p>夫树下宴坐，乃沙门之常法耳。然以宴坐为宴坐者，则亦以不宴坐为不宴坐。对待既生，分别斯炽，虽至灭尽恒、不恒行心心所法得大歇息，迨夫起心应物，依然事与真违。夫宴坐者，本无不坐，今亦无坐，坐不坐相了不可得，清净本然，周遍法界，岂必如此树下之坐乃为宴坐？夫即事而真，则全真皆事，坐无坐相，乌有此身如枯木、心若死灰之宴坐相哉！坐即不作，经行、翘立孰非坐哉！不坐即坐，岂必舍定慧之道法，乃现穿衣、吃饭等凡夫之事哉？觅坐不坐相不可得，岂有坐则摄心缘内，起则应外缘哉？身边等见当体空寂，岂必断诸见乃能修行道品哉？烦恼之性即是涅槃，岂别有涅槃外与涅槃相对之烦恼，必断灭之乃得入涅槃哉？如是之坐即大涅槃，具足德用，佛所印可。舍利弗闻净名之说而默然者，以其所说虽说无尽说，舍利弗执法相不知其所说之谓何，故默然耳。</p>
<p>自行则在善边策进精益，从智德明，故善财遇一善知识即得一法门也。化他则向浊边减少过患，从断德明，故净名遇一善知识即去一法执也。此一法之两面观也，亦当体之中道观也。一智一断，一得一去，如称两头，低昂时等。</p>
<p>【纪】舍利弗段中，不于三界现身意句：谓了身意之相本不可得故。不起灭定而现诸威仪句：谓见诸法寂灭相，乃是真定，威仪亦本来寂灭故。</p>
<p><span style="color:#333399">辛二<span lang="EN-US">&nbsp;&nbsp;大目犍连</span></span></p>
<p><b><span style="color:teal">佛告大目犍连：“汝行诣维摩诘问疾”！目连白佛言：“世尊！我不堪任诣彼问疾。所以者何？忆念我昔入毗耶离大城，于里巷中为诸居士说法。时维摩诘来谓我言：‘唯，大目连！为白衣居士说法，不当如仁者所说。夫说法者，当如说法。法无众生，离众生垢故；法无有我，离我垢故；法无寿命，离生死故；法无有人，前后际断故；法常寂然，灭诸相故；法离于相，无所缘故；法无名字，言语断故；法无有说，离觉观故；法无形相，如虚空故；法无戏论，毕竟空故；法无我所，离我所故；法无分别，离诸识故；法无有比。无相待故；法不属因，不在缘故；法同法性，入诸法故；法随于如，无所随故；法住实际，诸边不动故；法无动摇，不依六尘故；法无去来，常不住故。法顺空，随无相，应无作；法离好丑；法无增损；法无生灭；法无所归；法过眼、耳、鼻、舌、身、心；法无高下；法常住不动；法离一切观行。唯！大目连！法相如是，岂可说乎？夫说法者，无说、无示；其听法者，无闻、无得。譬如幻士为幻人说法，当建是意而为说法。当了众生根有利钝，善于知见无所挂碍，以大悲心赞于大乘，念报佛恩不断三宝，然后说法’。维摩诘说是法时，八百居士发阿耨多罗三藐三菩提心。我无此辩，是故不任诣彼问疾”。<span lang="EN-US"></span></span></b></p>
<p>【释】目犍连，古婆罗门姓；名拘律陀，印度树名。于声闻中神通第一。</p>
<p>此经净名所诃斥诸弟子及诸菩萨，其所行者皆佛之常法也。诸人辅佛化之常，而净名赞之以奇，奇而弥常，乃因是成佛法之大。此中目连为诸居士说法，亦依佛之常式：先说施论，次说戒论，次说生天果报之论，次说乐论，次说果报过患之论，次说离世间论，次说涅槃功德。而未观察听法之众是何根性，贸然为说人天业果之法，转令起执人、我、众生、寿命之相，障其大乘善根，不能发心。故净名乃直从第七涅槃功德而说。所谓如法而说，即如涅槃法性而说是也。法性离言，故无可说，无说而说，同于幻化。不执轨式，不存知见，随根利钝说无挂碍；大悲心故，赞叹大乘，令彼闻佛功德增长善信；广设方便，兴建三宝，以是因缘乃可说法。案：此即是以四悉檀故佛乃说法也。夫大乘者具一切乘，人天之机随得人天之益，二乘之机随得二乘之益，大乘之机即可因之得入大乘，故八百居士闻之即发生大乘心也。夫此岂拘执资格、牵制形仪者，规规然谓尘俗之士唯人天之法是宜者所能逮哉！夫所谓即俗而真者，见乎兹矣！</p>
<p>【纪】大目犍连段中，当了众生根有利钝句：谓不为已知见所障碍，随顺而说。以大悲赞于大乘等三句：谓当如法而说──如真如法而说，了平等性，不取诸相，不生差别，是为真善说法。</p>
<p><span style="color:#333399">辛三<span lang="EN-US">&nbsp;&nbsp;迦叶</span></span></p>
<p><b><span style="color:teal">佛告大迦叶：“汝行诣维摩诘问疾”！迦叶白佛言：“世尊！我不堪任诣彼问疾。所以者何？忆念我昔于贫里而行乞，时维摩诘来谓我言：‘唯！大迦叶！有慈悲心而不能普，舍豪富，从贫乞。迦叶！住平等法，应次行乞食；为不食故，应行乞食；为坏和合相故，应取抟食；为不受故，应受彼食。以空聚想，入于聚落；所见色与盲等，所闻声与响等，所嗅香与风等，所食味不分别，受诸触如智证，如诸法如幻相──无自性，无他性，本自不然，今则无灭。迦叶！若能不舍八邪入八解脱，以邪相入正法，以一食施一切──供养诸佛及众贤圣，然后可食。如是食者，非有烦恼、非离烦恼，非入定意、非起定意，非住世间、非住涅槃。其有施者，无大福、无小福，不为益、不为损，是为正入佛道、不依声闻。迦叶！若如是食，为不空食人之施也’。时我，世尊！闻说是语，得未曾有，即于一切菩萨深起敬心。复作是念：斯有家名，辩才智慧乃能如是，其谁不发阿耨多罗三藐三菩提心。我从是来，不复劝人以声闻、辟支佛行，是故不任诣彼问疾”。<span lang="EN-US"></span></span></b></p>
<p>【释】迦叶亦古婆罗门姓，于声闻中精进第一。</p>
<p>夫阿罗汉已得无生，证身命空，何资抟食？徒以助行佛化，应受供养，为世福田，利益人天而已。夫然，故大迦叶悲心独重，悯诸贫苦之辈，夙无福因，今无福果。如今生不种福因，来世仍无福果，乃多从之乞食使获成福因也。然迦叶之应供自居，贫苦是乞，见法高下，存心取舍，甚矣其违于平等实相也，故来净名之诃。夫以平等如应乞食，乞食即非乞食，六尘即非六尘，邪正多少即非邪正多少，圣凡染净即非圣凡染净，福无大小，人无损益，乃能如乞食之法，证乞食之性。如是乞食，乃不空食人施。若夫稍有高下、取舍，即为毒器，岂成福田？迦叶从是敬重菩萨，不复以小乘法化人，亦承认在家居士之能学佛也。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─内有色相外观色…┐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─内无色相外观色…│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─净背舍身作证……│</p>
<p>八解脱─┼─虚空处……………├─此即八背舍，成阿罗汉时转成八解脱也</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─识无边处…………│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─无所有处…………│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─非想非非想处……│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─灭受想……………┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─邪见&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─地狱</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─邪思惟&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─饿鬼</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─邪语&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─畜生</p>
<p>八<span>&nbsp; </span>邪─┼─邪业&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;八&nbsp; 难─┼─盲聋喑哑</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─邪命&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─世智辨聪</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─邪精进&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─佛前佛后</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─邪念&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─北俱卢洲</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─邪定&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─无想天</p>
<p>【纪】迦叶段中，应次行乞食句：谓依佛制，次第行乞。佛制比丘行乞，必须挨户而乞，不越贫趋富，亦不避恶趋善。沿门托钵，钵满即已，一视平等，俾修福田。为不食故句：谓二乘人有云：滋养此身，备入涅槃，即为增相。以涅槃无增减，与性相违，故应不食。本自不然句：谓本来无一切法生。无大福等四句：谓真如法性本空，故无大、小、损、益。</p>
<p><span style="color:#333399">辛四<span lang="EN-US">&nbsp;&nbsp;须菩提</span></span></p>
<p><b><span style="color:teal">佛告须菩提：“汝行诣维摩诘问疾”！须菩提白佛言：“世尊！我不堪任诣彼问疾。所以者何？忆念我昔入其舍，从乞食。时维摩诘取我钵，盛满饭，谓我言：‘唯！须菩提！若能于食等者诸法亦等，诸法等者于食亦等，如是行乞乃可取食。若须菩提不断淫怒痴、亦不与俱，不坏于身而随一相，不灭痴爱起于解脱，以五逆相而得解脱，亦不解不缚，不见四谛非不见谛，非得果非不得果，非凡夫非离凡夫法，非圣人非不圣人，虽成就一切法而离诸法相，乃可取食。若须菩提不见佛、不闻法，彼外道六师──富兰那迦叶、末伽黎拘赊黎子、删闇夜毗罗胝子、阿耆多翅舍钦婆罗、迦罗鸠驮迦旃延、尼犍陀若提子等──是汝之师，因其出家，彼师所堕汝亦随堕，乃可取食。若须菩提入诸邪见、不到彼岸，住于八难不得无难，同于烦恼离清净法。汝得无诤三昧，一切众生亦得是定；其施汝者不名福田，供养汝者堕三恶道；为与众魔共一手、作诸劳侣，汝与众魔及诸尘劳等无有异，于一切众生而有怨心，谤诸佛、毁于法，不入众数，终不得灭度：汝若如是，乃可取食’。时我、世尊！闻此茫然，不识是何言，不知以何答。便置钵欲出其舍，维摩诘言：‘唯！须菩提！取钵勿惧。于意云何？如来所作化人，若以是事诘，宁有惧不’？我言：‘不也’。维摩诘言：‘一切诸法如幻化相，汝今不应有所惧也。所以者何？一切言说不离是相，至于智者不著文字，故无所惧。何以故？文字性离，无有文字是则解脱，解脱相者、则诸法也’。维摩诘说是法时，二百天子得法眼净，故我不任诣彼问疾”。<span lang="EN-US"></span></span></b></p>
<p>【释】须菩提，此云善现，或云善业，或云空生。于声闻中解空第一。</p>
<p>须菩提虽解空第一，徒以定慧观察如是，而于寻常日用之间，实未能息圣凡、染净、邪正、魔佛种种分别，不起执著。虽知一切众生如幻，一切诸法如化，说时虽悟，用时尚迷，故于文字言语之缚不得解脱。净名能使解空第一之须菩提生大恐惧，亦所谓住不可思议解脱菩萨，有大威力能为逼迫，龙象蹴踏非驴所堪者也！此文所说，不外食与一切法平等义，一切法平等故，虽一切烦恼恶见、外道邪魔法，皆与佛及汝阿罗汉无诤三昧无二无别可也。须菩提向为佛法、阿罗汉法缚其心，分别执著凡外、邪魔之法，故闻之心惊也。在须菩提之意，此种种法其性虽等，然其体相、因果、功用不能平等，殊不知即法性是种种法，种种法即法性，弥满清净，当处圆湛，岂离一切法外别有所谓法性者哉？故曰：解脱相者，即诸法也。</p>
<p>一相─谓无相也</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─杀父</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─杀母</p>
<p>五逆相─┼─杀阿罗汉</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─破和合僧</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─出佛身血</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─富兰那迦叶…………迦叶是姓，名富兰那，执空为极。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─末伽黎拘赊黎子……姓拘赊黎，名末伽黎，此云昧道，执自然见。</p>
<p>外师六道─┼─删闇夜毗罗胝子……姓毗罗胝，名删闇夜，此云正胜，执苦尽见。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─阿耆多翅舍钦婆罗…名阿耆多翅舍，别号为钦婆罗，极苦求脱。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─迦罗鸠驮迦旃延……姓迦旃延，名为剪发，矫乱论者。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─尼犍陀若提子………尼犍陀、出家也，若提是母名也，执定命见。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─地狱</p>
<p>三恶道─┼─饿鬼</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─畜生</p>
<p>【纪】须菩提段中，入其舍，从乞食句：谓入净名之室，向净名行乞也。空生行乞，专入富家。此与迦叶相反，迦叶专入贫里，意谓：贫人今世由不闻佛法，不见比丘僧，三宝种断，故受贫穷。向其行乞，使修福田，发起善根，令生正信。空生意谓：今世富人，过去生中必具微少善根，受人间福。向其行乞，使补足福田，增长善根，令不退堕。虽各执一义，但二俱远平等法性耳。若能于食等者句：正破贫富差别之相，净名即于一食中开显正智法性也。汝若如是乃可取食句：总结上义，反显虽证涅槃，应受共养。但当知本无自相，诸法皆空，乃解真空。──因时称须菩提善解空，故净名对之说空。</p>
<p><span style="color:#333399">辛五<span lang="EN-US">&nbsp;&nbsp;富楼那弥多罗尼子</span></span></p>
<p><b><span style="color:teal">佛告富楼那弥多罗尼子：“汝行诣维摩诘问疾”！富楼那白佛言：“世尊！我不堪任诣彼问疾。所以者何？忆念我昔于大林中，在一树下，为诸新学比丘说法。时维摩诘来谓我言：‘唯！富楼那！先当入定观此人心，然后说法。无以秽食置于宝器，当知是比丘心之所念，无以琉璃同彼水精，汝不能知众生根源，无得发起以小乘法，彼自无疮勿伤之也。欲行大道，莫示小径，无以大海内于牛迹，无以日光等彼萤火。富楼那！此比丘久发大乘心，中忘此意，如何以小乘法而教导之？我观小乘智慧微浅，犹如盲人，不能分别一切众生根之利钝’。时维摩诘即入三昧，令此比丘自识宿命，曾于五百佛所植众德本，回向阿耨多罗三藐三菩提，即时豁然还得本心。于是诸比丘稽首礼维摩诘足。时维摩诘因为说法，于阿耨多罗三藐三菩提不复退转。我念声闻不观人根不应说法，是故不任诣彼问疾”。<span lang="EN-US"></span></span></b></p>
<p>【释】富楼那弥多罗尼子，此云满慈，带父母名。声闻众中说法第一。</p>
<p>小乘闻佛声教，得以悟入，遂执佛语为决定是，向人讲说，不复观机，遂将自证小乘之法，为诸新学比丘讲说。不知此新学比丘，久植大众善根，故为净名所弹斥也。</p>
<p>【纪】富楼那段中，无以秽食置于宝器，无以琉璃同彼水晶，无以大海内于牛迹，无以日光等彼萤火数句，皆为所喻。意谓：见新学比丘，本具足大乘心，不应对之说小乘法。即时溪然、还得本心二句：诸君亦当自念：我辈自性中有维摩诘，于二六时中常使我辈觉悟，倘能豁然，亦还得净心也。</p>
<p><span style="color:#333399">辛六<span lang="EN-US">&nbsp;&nbsp;摩诃迦旃延</span></span></p>
<p><b><span style="color:teal">佛告摩诃迦旃延：“汝行诣维摩诘问疾”！迦旃延白佛言：“世尊！我不堪任诣彼问疾。所以者何？忆念昔者佛为诸比丘略说法要，我即于后敷演其义，谓无常义、苦义、空义、无我义、寂灭义。时维摩诘来谓我言：‘唯！迦旃延！无以生灭心行说实相法。迦旃延！诸法毕竟不生不灭是无常义，五受阴洞达空无所起是苦义，诸法究竟无所有是空义，于我无我而不二是无我义，法本不然今则无灭是寂灭义’。说是法时，彼诸比丘心得解脱，故我不任诣彼问疾”。<span lang="EN-US"></span></span></b></p>
<p>【释】迦旃延，亦婆罗门姓，声闻众中论议第一。<span lang="EN-US" style="&quot;Courier New&quot;"></span></p>
<p>佛说法要，但举无常、苦、空、无我、寂灭之名，迦旃延为解说其义。不知此四念住、三法印之更有深义，徒将佛言局其小乘之见，岂称佛意！故曰无以生灭心行说实相法。盖法实相，本无生灭，生灭心行见为生灭。譬云舟行岸移、云驶月运，正就所见行移、驶运指出岸月实不移运，故曰诸法毕竟不生不灭是无常意。犹云岸月毕竟不移不运，是舟行岸移、云驶月运义。说五阴逼迫苦，正明五阴本空无受，实无苦乐。说诸法空，非谓有实有法可使成空，乃由研究诸法自性无有。以执我故说为无我，正明所执之我不异无我，非教别执无我。诸法实相本无诸法，非今灭之故名寂灭。诸比丘闻之心得解脱者，成阿罗汉果也。</p>
<p>【纪】迦旃延段中，生灭心行，即功用造作义。五受，凡五阴各有受义。我无我，凡夫执著五阴法，和合假相为我义；小乘人证得无凡夫外道之我，为无我义。其实于我无我而不二，是真菩萨通达无我法。</p>
<p><span style="color:#333399">辛七<span lang="EN-US">&nbsp;&nbsp;阿那律</span></span></p>
<p><b><span style="color:teal">佛告阿那律：“汝行诣维摩诘问疾”！阿那律白佛言：“世尊！我不堪任诣彼问疾。所以者何？忆念我昔于一处经行，时有梵王名曰严净，与万梵俱，放净光明，来诣我所，稽首作礼问我言：‘几何阿那律天眼所见’？我即答言：‘仁者！吾见此释迦牟尼佛土三千大千世界，如观掌中庵摩勒果’。时维摩诘来谓我言：‘唯！阿那律！天眼所见，为作相耶？无作相耶？假使作相，则以外道五通等；苦无作相，即是无为，不应有见’。世尊！我时默然。彼诸梵闻其言，得未曾有，即为作礼而问曰：‘世孰有真天眼者’？维摩诘言：‘有佛世尊得真天眼，常在三昧，悉见诸佛国，不以二相’。于是严净梵王及其眷属五百梵天，皆发阿耨多罗三藐三菩提心。礼维摩诘足已，忽然不现。故我不任诣彼问疾”。<span lang="EN-US"></span></span></b></p>
<p>【释】阿那律，此云如意，是佛族弟，佛弟子中天眼第一。</p>
<p>大阿罗汉天眼，多能见大千界，量同大自在天，然未若阿那律见如掌果之清晰耳。盖阿罗汉天眼之见，类其大齐，本无异乎天神、天道，特言其量，故言第一。实则见有限量，即有不见；不见即碍，碍非天眼。有相既周外道，无相则无所见，阿那律将以何为天眼第一耶？惟佛即肉眼同时具五眼，见粗果色，见细业色，见色性空，见色性德，见不见、色不色不二，故曰常在三昧悉见诸佛国不以二相见，如是乃真为通非碍之天眼耳。净名诃弹一切，又处处称叹佛德者，在自行即直心正念真如，在化他即念报佛恩、绍隆三宝，所谓不求人、天、声闻、缘觉、权乘菩萨之果，唯求无上正等正觉。用是真往无前，离诸委曲。</p>
<p>【纪】阿那律段中，庵摩勒果，如中土槟榔。</p>
<p><span style="color:#333399">辛八<span lang="EN-US">&nbsp;&nbsp;优波离</span></span></p>
<p><b><span style="color:teal">佛告优波离：“汝行诣维摩诘问疾”！优波离白佛言：“世尊！我不堪任诣彼问疾。所以者何？忆念昔者，有二比丘犯律行，以为耻，不敢问佛，来问我言：‘唯！优波离！我等犯律，诚以为耻，不敢问佛，愿解疑悔，得免斯咎’。我即为其如法解说。时维摩诘来谓我言：‘唯！优波离！无重增此二比丘罪。当直除灭，勿扰其心。所以者何？彼罪性不在内、不在外、不在中间。如佛所说：心垢故众生垢，心净故众生净。心亦不在内、不在外、不在中间，如其心然，罪垢亦然，诸法亦然，不出于如。如优波离以心相得解脱时宁有垢不’？我言：‘不也’。维摩诘言：‘一切众生心相无垢，亦复如是。唯！优波离！妄想是垢，无妄想是净；颠倒是垢，无颠倒是净；取我是垢，不取我是净。优波离！一切法生灭不住，如幻、如电；诸法不相待，乃至一念不住；诸法皆妄见，如梦、如焰、如水中月、如镜中像，以妄想生。其知此者是名奉律，其知此者是名善解’。于是二比丘言：‘上智哉！是优波离所不能及，持律之上而不能说’。我答言：‘自舍如来，未有声闻及菩萨能制其乐说之辩，其智慧明达为若此也’。时二比丘疑悔即除，发阿耨多罗三藐三菩提心。作是愿言：‘令一切众生皆得是辩’。故我不任诣彼问疾”。<span lang="EN-US"></span></span></b></p>
<p>【释】优波离，此云上首，持律第一。</p>
<p>净名弹诃佛诸弟子，多就其所得之第一法以施破斥。盖其所得之第一法，即其执见之所存也。解其所执，非坏其法，故就其法以显其性。优波离持律第一，故犯律比丘就而求决疑除悔之法，优波离必照律为之解说。则令犯者益见罪相，非疑己永不复能修佛法，悔之无已，则疑佛律过严，悔出家耳，此则是重增其罪也。故谓当直除灭，勿扰其心。此之二语，最为除罪灭障无上上义。罪非他物，扰浊心是。不扰其心，心本清净；诸法如故，罪性亦如。唯由妄想颠倒取著我人之相，斯即违犯本清净心，名犯戒垢。何者？一切法皆妄想所生，念念不住，是故念一切法皆名犯戒。唯知是妄想生，一切不取，乃名善解佛律而奉持者。此显金刚心地本清净戒，但能护持，即入佛位。故二比丘闻之，疑悔消而大心生也。</p>
<p>【纪】优波离段中，如法解说句：谓即如常制，说犯何戒，在何律（戒有具足、方便二种；有比丘戒，比丘尼戒，菩萨戒之别），当如何忏悔；如不忏悔，得何恶果也。罪性不在内三句：谓罪性本空，当观察性空时，所犯亦当体直灭。例如杀人，世法、出世法中皆认为犯罪、犯罪之极重者。执梃与刃之手，及所执之梃与刃，并被梃与刃所杀毙之人。试问：此犯罪戒，生于三者之何种？如谓生于能执梃刃之手，是手便有罪垢性，则此手无论作何事业皆为罪垢──内。如谓生于所执之梃与刃，是梃、刃又有罪垢性，则此梃、刃无论用作何用亦皆为罪垢──中间。如谓生于所被杀毙之人──所谓行律犯杀伤罪，特定客体为人；然杀甲与杀乙等，又不确定──，是杀毙之人、便有罪垢性、应无论何种因缘皆为罪垢──外。此三际罪垢之属于相分者，即事分。至属于见分中──即性分──之心境动念，则内决意，中间著手，外亦复如是，无有罪垢性之所在。然则犯者，是之谓妄动；判罪垢者，亦是妄判。不出于如句：谓见一切无有二相，无有变异相，一如无二如。如、即真如也。以心相得解脱句：谓小乘证生空法性，虽为戒、定、慧──三无漏学──修成，实则众生心相本来无垢，皆由倒妄起，能离倒妄，则真解脱矣。倒即颠倒，为依他起；妄即妄想，为遍计执。诸法不相待，分前后、彼此皆妄见。一念不住，微细生灭，正所谓刹那刹耶，念念生灭，而一刹那中，即有九百念生灭也。</p>
<p><span style="color:#333399">辛九<span lang="EN-US">&nbsp;&nbsp;罗侯罗</span></span></p>
<p><b><span style="color:teal">佛告罗侯罗：“汝行诣维摩诘问疾”！罗侯罗白佛言：“世尊！我不堪任诣彼问疾。所以者何？忆念昔时、毗耶离诸长者子，来诣我所，稽首作礼问我言：‘唯！罗侯罗！汝佛之子，舍转伦王位出家为道，其出家者有何等利’？我即如法为说出家功德之利。时维摩诘来谓我言：‘唯！罗侯罗！不应说出家功德之利。所以者何？无利、无功德，是为出家。有为法者可说有利、有功德，夫出家者为无为法，无为法中无利、无功德。罗侯罗！夫出家者，无彼、无此、亦无中间，离六十二见，处于涅槃，智者所受，圣所行处，降伏众魔；度五道，净五眼，得五力，立五根；不恼于彼，离众杂恶，摧诸外道，超越假名，出于泥，无系著，无我所，无所受，无扰乱，内怀喜，护彼意，随禅定，离众过。若能如是，是真出家’。于是维摩诘语诸长者子：‘汝等于正法中心宜共出家！所以者何？佛世难值’。诸长者子言：‘居士！我闻佛言，父母不听，不得出家’。维摩诘言：‘然，汝等便发阿耨多罗三藐三菩提心，是即出家，是即具足’。尔时三十二长者子，皆发阿耨多罗三藐三菩提心，故我不任诣彼问疾”。<span lang="EN-US"></span></span></b></p>
<p>【释】罗侯罗，此云覆障，是佛之子，于声闻中密行第一。</p>
<p>如法为说出家功德之利，即出家功德经之类。夫说出家功德，乃依一二悉檀令生歆慕生善根耳。然有利根上智，则不喜此，或将因之转生讥毁。谓以功德诱人出家，诸出家者皆以贪功德故、贪私利故乃为出家，若宋儒有谓佛之徒皆因自私出家者是。是则在法门既招人之谤，在本人又长己之贪，故净名直赴第三、第四悉檀以说之，而曰无利无功德名出家。此正犹菩提达摩答梁帝，谓‘度僧造寺等并无功德’，而曰‘自性妙圆，体是空寂，如是功德，不向世求’者也。然赴前二悉檀与赴后二悉檀，适机而赴，不存优劣。盖真出家乃无功德之大功德，无利之大利耳。故净名既说出家无利、无功德，即说出家真实功德之利，劝令出家。父母未许，劝令发无上心即为出家，即为具戒。夫何等平易、何等活泼、何等坦荡、何等自由哉？此真不用一法系人者也。</p>
<p>【纪】罗侯罗段中，不应说出家功德之利句：谓出家本无功德，功德本无自性故。离六十二见句：谓六十二见皆为对待之法，依见惑颠倒起。五阴各具四阴──有有、非有、亦有亦无，非有非无；四阴又各具三世──各成十二，合成六十；再加根本有、无二见，总为六十二。得五力，立五根二句：谓能得信、进、念、定、慧效力，其根便不易动摇。随禅定四句：谓凡夫平时为五阴法所障，此所障者即便是家，能离此障即是出家也。</p>
<p><span style="color:#333399">辛十<span lang="EN-US">&nbsp;&nbsp;阿难</span></span></p>
<p><b><span style="color:teal">佛告阿难：“汝行诣维摩诘问疾”！阿难白佛言：“世尊！我不堪任诣彼问疾。所以者何？忆念昔时、世尊身小有疾，当用牛乳，我即持钵诣大婆罗门家门下立。时维摩诘来谓我言：‘唯！阿难！何为晨朝持钵住此’？我言：‘居士！世尊身小有疾，当用牛乳，故来至此’。维摩诘言：‘止！止！阿难！莫作是语。如来身者，金刚之体，诸恶已断，众善普会，当有何疾，当有何恼？默往，阿难！勿谤如来。莫使异人闻此粗言，无令大威德诸天及他方净土诸来菩萨得闻斯语。阿难！转轮圣王以少福故，尚得无病，岂况如来无量福会、普胜者哉？行矣，阿难！勿使我等受斯耻也。外道、梵志若闻此语，当作是念：何名为师？自疾不能救而能救诸疾人。可密速去，勿使人闻。当知阿难！诸如来身即是法身，非思欲身；佛为世尊过于三界，佛身无漏诸漏已尽，佛身无为不堕诸数，如此之身当有何疾’？时我、世尊！实怀惭愧，得无近佛而谬听耶。即闻空中声曰：‘阿难！如居士言。但为佛出五浊恶世，现行斯法，度脱众生。行矣，阿难！取乳勿惭’。世尊！维摩诘智慧辩才为若此也，是故不任诣彼问疾”。<span lang="EN-US"></span></span></b></p>
<p>【释】阿难，此云庆喜，是佛族弟，于声闻中记闻第一。</p>
<p>夫佛身本无身之可得，为应有缘生于人间，则亦如人常法，现行人世幻化之相。世人昧之，以为佛身实有其事，故净名即从色身揭出法身、实报身，使人敬仰。既令阿难自疑近佛谬听，去其多闻之恃。又闻空声说明佛应五浊恶世现为如是之故，应机不同，示说非一。此文虽少，遍赴四悉檀缘。显佛身无为不堕诸数者，第一义也。赞佛福德生人善信，各为人也。破阿难之自恃记闻无谬，是对治也。五浊恶世现行斯法，普为世也。</p>
<p>【纪】阿难段中，金刚之体句：谓如来身清净法身，功德庄严，究竟一切坚固。转轮圣王：谓天人所修。人间亦有四，常指者，金轮王也。印度古传说，常有之，谓能率其大臣眷属，飞行空中。梵志：为净行义，即婆罗门也。修清净行，虽不出家，奉大梵天王，自谓此天所生者。非思欲身句：反显三界众生贪欲为本，思即无明妄动，随起贪欲故。不堕诸数句：谓佛性本无分别，超诸数量之外，自难以数目分量表示，法身亦尔。五浊恶世句：谓劫浊、见浊、烦恼浊、众生浊、命浊，皆能令众生昏乱不明净，犹以泥沙投于清水也。</p>
<p><span style="color:#333399">庚三<span lang="EN-US">&nbsp;&nbsp;总结弟子不任</span></span></p>
<p><b><span style="color:teal">如是五百大弟子，各各向佛说其本缘，称述维摩诘所言，皆曰不任诣彼问疾。<span lang="EN-US"></span></span></b></p>
<p>【释】夫十大弟子各居一特长，表十行之义也。十住、十行皆真如性，而初不坏十住、十行之相。五百弟子通表众行，众行亦皆真如而又皆非真如，故皆不任诣彼问疾。</p>
<p><a name="a04"></a><span style="color:#333399">菩萨品第四<span lang="EN-US"></span></span></p>
<p><span style="color:#333399">己二<span lang="EN-US">&nbsp;&nbsp;菩萨品</span></span></p>
<p>【释】此品继弟子品来者。弟子品历十住、十行，至此品入十回向也。奚以知此品为十回向也？佛华严经入法界品，善财所参十回向位之善知识，皆大菩萨，其为证一。十回向位不出三种回向：一者、回因向果，亦名回向无上菩提。二者、回事向理，亦名回向真如法性。三者、回自向他，亦名回向法界众生。今此弥勒一章，泯其功行名位，即为回因向果。光严一章，融其境界法相，即为回事向理。持世一章，化其佛魔知见，即为回自向他。善德一章，既回善德之财施向法施，即为回向真如法性；分一分施会中最下乞人，即为回向法界众生；分一分供光明国土难胜如来，即为回向无上菩提：乃一念中修三回向者也。其为证二。</p>
<p>佛不即命妙德问疾，引令诸弟子、诸菩萨历述前番遇维摩诘之因缘者，固将显维摩诘现居之德，使群情肸向而成其净国国土之行。亦反明维摩诘所曾经过之事，具其直心正念真如，趋无上观，修一切行而不取、证一切位而无著。盖心直者言直，在行己则有疑必决，在处人则无过不摧。维摩诘者、所以示修净佛国行者之模范者也。当仁不让，见义勇为，禅宗古德，颇多其人。</p>
<p>【纪】此品，承上品入十回向。通标三种回向：一、回向无上菩提，即回因向果，回向佛国义。二、回向真如法性，即回事向理。所言事者，即是世、出世间种种差别不同之法，皆以真如法性为理体义。三、回向法界众生，即回自向他义。因此菩萨，虽入大乘，尚未证得真如佛海，故应入此十回向位耳。</p>
<p><span style="color:#333399">庚一<span lang="EN-US">&nbsp;&nbsp;述缘辞赴</span></span></p>
<p><span style="color:#333399">辛一<span lang="EN-US">&nbsp;&nbsp;弥勒</span></span></p>
<p><b><span style="color:teal">于是、佛告弥勒菩萨：“汝行诣维摩诘问疾”！弥勒白佛言：“世尊！我不堪任诣彼问疾。所以者何？忆念我昔、为兜率天王及其眷属，说不退转地之行。时维摩诘来谓我言：‘弥勒！世尊授仁者记，一生当得阿耨多罗三藐三菩提，为用何生得受记乎？过去耶、未来耶、现在耶？若过去生，过去生已灭；若未来生，未来生未至；若现在生，现在生无住。如佛所说：比丘！汝今即时亦生、亦老、亦灭。若以无生得受记者，无生即是正位，于正位中亦无受记，亦无得阿耨多罗三藐三菩提。云何弥勒受一生记乎？为从如生得受记耶？为从如灭得受记耶？若以如生得受记者，如无有生；若以如灭得受记者，如无有灭。一切众生皆如也，一切法亦如也，众圣贤亦如也，至于弥勒亦如也。若弥勒得受记者，一切众生亦应受记。所以者何？夫如者，不二、不异。若弥勒得阿耨多罗三藐三菩提者，一切众生皆亦应得。所以者何？一切众生即菩提相。若弥勒得灭度者，一切众生亦当灭度。所以者何？诸佛知一切众生毕竟寂灭即涅槃相，不复更灭。是故弥勒！无以此法诱诸天子，实无发阿耨多罗三藐三菩提心者，亦无退者。弥勒！当令此诸天子舍于分别菩提之见。所以者何？菩提者，不可以身得，不可以心得。寂灭是菩提，灭诸相故；不观是菩提，离诸缘故；不行是菩提，无忆念故；断是菩提，舍诸见故；离是菩提，离诸妄想故；障是菩提，障诸愿故；不入是菩提，无贪著故；顺是菩提，顺于如故；住是菩提，住法性故；至是菩提，至实际故；不二是菩提，离意法故；等是菩提，等虚空故；无为是菩提，无生、住、灭故；知是菩提，了众生心行故；不会是菩提，诸入不会故；不合是菩提，离烦恼习故；无处是菩提，无形色故；假名是菩提，名字空故；如化是菩提，无取舍故；无乱是菩提，常自静故；善寂是菩提，性清净故；无取是菩提，离攀缘故；无异是菩提，诸法等故；无比是菩提，无可喻故；微妙是菩提，诸法难知故’。世尊！维摩诘说是法时，二百天子得无生法忍，故我不任诣彼问疾”。<span lang="EN-US"></span></span></b></p>
<p>【释】兜率、此云知足，属欲界第四天。有内外院：外院天人，内院则为一生补处之居。弥勒将为彼天内院之主，故彼天之外院天王、及其眷属，先起钦慕，时从听法。不退转地之行非一：一、信不退，在于初住。二、解不退，在于七住。三、证不退，在于初地。四、念不退，在于八地。弥勒为兜率王所说，未知属于何等。证下文得无生法忍，亦俱通此四位，不如认为俱说此四种不退转地之行也。授记、是佛为他人决定将来之事者。佛之悬记，决定不易。佛尝授弥勒记，人世从此身殁，当生兜率内院为补处尊。时至，降生人处，即成无上正等正觉。此乃功行最大，名位最高，为诸菩萨之所宗尚者也。然而执著必用如是工夫乃到如是境界，功行名位不忘，则迷一切众生本来是佛，将有高推圣地、埋没己灵之弊。弥勒之说不退转行，必将谓须经若干劫、若干生死、若干行位乃至不退转地；虽至不退转地，望于一生补处犹甚遥远。怯弱凡夫，于是闻而望洋兴叹，逡巡却退。夫其所说者未尝非，而其弊可至于高压群情，断灭佛种。故净名为法界众生攘臂直前，大声疾呼，亟从而救正之。何者？从凡夫至佛地──一切行位，皆依众生生死烦恼之法而立。今以真慧遍觅众生生死烦恼之相了不可得，体性如如，即是菩提、涅槃；且无有众生生死烦恼，况有依此而立之菩萨行位哉？诸菩萨行位与众生生死烦恼，一如无二如，同即菩提、涅槃焉耳。故诸众生本性，菩提、涅槃体自圆成，非由造作，不应说诸位行，使于菩提生分别见，反障本菩提心。乃广明佛菩提唯是即心自性菩提，二百天子遂因之悟无生法忍。此所以先破其无生能受，次又破其无记可受，次明一切众生与弥勒，皆如如无异，次明一切众生皆即是菩提、涅槃。不假栽修，无发无退，发明自性菩提具足一切功德，则已灵与佛果齐贵，庶回因向果，而初心人不致退屈也。</p>
<p>【纪】弥勒段中，弥勒、亦称一生补处，当来住世成佛者。为兜率天王及其眷属说不退转之行二句：诸君读至此处，或有怀疑，以其时弥勒、净名尚在人间，如何弥勒向天宫说法？净名又于天宫相遇乎？不知其时天王等，每来人道中听法。如天帝释提桓因等，常随释尊闻法。且如各经流通分中，多举天、人、阿修罗等，闻佛所说，皆大欢喜，是其佐证。授记：即预言义。依法性言、生不可得，记更无有。于正位中亦无授记句：谓不受一切法；通云正受，即真如法性──为一切佛法、心法、众生法之本体法性。一切众生亦应受记句：谓平等同一法性故。不二不异者：如俗所谓分不开，合不拢也。即菩提相句：谓即是一切清净智慧功德妙用之相。即涅槃相句：谓即是觅一切生死、烦恼、恶业、了不可得之相。实无发阿耨多罗三藐三菩提心者二句：华严十地品，说一切位，亦云是空中鸟迹，但从依他性而说者；楞伽经亦显此理。寂灭是菩提句：谓法相当体常寂灭，则显了不可得意，非灭体也，故曰灭诸相故。不观是菩提二句：谓妄立境界为所观之缘，自生妄能觉观之心。如楞严‘所妄既立，生汝妄能’义。障是菩提二句：谓一切俱舍，自无障碍。不入是菩提二句：谓不起于念，自无爱取。住是菩提二句：谓常住不动，自无生灭。至是菩提二句：谓实际为法之本体，诸法起灭，必从实际生，必从实际灭也。等是菩提二句：等谓约六根、五阴总相言，但种种皆非真如，故曰等虚空故。然以空相显真如，特喻其一分，实则非虚空非不虚空。不会是菩提二句：为无所融会，自绝对不二。不合是菩提二句：谓破诸和合，自不为业缚。微妙是菩提二句：谓第一义谛不从相解，妙高峰头惟在自证耳。</p>
<p><span style="color:#333399">辛二<span lang="EN-US">&nbsp;&nbsp;光严</span></span></p>
<p><b><span style="color:teal">佛告光严童子：“汝行诣为摩诘问疾”！光严白佛言：“世尊！我不堪任诣彼问疾。所以者何？忆念我昔出毗耶离大城时，维摩诘方入城，我即为作礼而问言：‘居士从何所来’？答我言：‘吾从道场来’。我问：‘道场者何所是’？答曰：‘直心是道场，无虚假故；发行是道场，能办事故；深心是道场，增益功德故；菩提心是道场，无错谬故；布施是道场，不望报故；持戒是道场，得愿具故；忍辱是道场，于诸众生心无碍故；精进是道场，不懈怠故；禅定是道场，心调柔故；智慧是道场，现见诸法故；慈是道场，等众生故；悲是道场，忍疲苦故；喜是道场，悦乐法故；舍是道场，憎爱断故；神通是道场，成就六通故；解脱是道场，能背舍故；方便是道场，教化众生故；四摄是道场，摄众生故；多闻是道场，如闻行故；伏心是道场，正观诸法故；三十七品是道场，舍有法故；四谛是道场，不诳世间故；缘起是道场，无明乃至老死皆无尽故；诸烦恼是道场，知如实故；众生是道场，知无我故；一切法是道场，知诸法空故；降魔是道场，不倾动故；三界是道场，无所趣故；师子吼是道场，无所畏故；力、无畏、不共法是道场，无诸过故；三明是道场，无余碍故；一念知一切法是道场，成就一切智故。如是、善男子！菩萨若应诸波罗密教化众生，诸有所作，举足下足当知皆从道场中来，住于佛法矣’。说是法时，五百天人皆发阿耨多罗三藐三菩提心，故我不任诣彼问疾”。<span lang="EN-US"></span></span></b></p>
<p>【释】佛菩萨有两种光明：一曰智慧光明，二曰福德光明。用是庄严清净法性身土，名为光严。童子、非必年幼之称。依俗事言：既不拘受沙门仪式，而亦未尝具有室家，独身之人谓之童子。据真理言：乃指根本无分别智，回脱根尘，灵光独耀，谓之童子。在光严意：修行菩提，成就菩提，须有场所，定其区域，合乎仪轨。若密宗之建立坛场，供陈物像，故光严或即是传佛密宗之金刚萨埵也。然亦因此系心物境，意著事相，不能回法界身融归自性。净名乃假道场发明其意：夫一切真净法无非道场，则菩萨于一切时、一切处，自行化他，举足下足，又孰非从道场来哉！此真道场，即本真菩提性，故五百天人因之发菩提心也。</p>
<p>【纪】光严段中，净明答问道场，先说三根本心是道场，次说六度、四无量心、六通、四摄法及一切染净诸法皆是道场。正破光严所必执之行道之场乃得谓道场，或成道之场始可云道场也。持戒是道场二句：谓依戒修愿，皆能成就。智慧是道场二句：谓不起分别，现量真如故。悲是道场二句：谓如世间父母，对诸子女饮食、教诲，不厌劳倦故。舍是道场二句：谓舍离憎爱──即违顺境界，依之而成违顺业苦，此二者为一切烦恼根源──自断烦恼。解脱是道场二句：谓先修不净观背舍欲界，解脱欲界而入初禅；次又背舍初禅，解脱初禅而入二禅；依次背舍三禅、四禅，依次解脱；如是乃至背舍无所有处，而得解脱。总之、背舍有八，果有解脱耳。伏心是道场二句：谓调伏其心，自入正理观察。三十七品是道场二句：谓能证涅槃，自得道谛。四谛是道场二句：谓真实义谛，自不虚诳。缘起是道场二句：谓十二因缘，全体真如。诸烦恼是道场二句：谓依真起妄，了妄全真。众生是道场二句：谓依众缘生，本来无我。</p>
<p><span style="color:#333399">辛三<span lang="EN-US">&nbsp;&nbsp;持世</span></span></p>
<p><b><span style="color:teal">佛告持世菩萨：“汝行诣维摩诘问疾”！持世白佛言：“世尊！我不堪任诣彼问疾。所以者何？忆念我昔，住于静室。时魔波旬从万二千天女，状如帝释，鼓乐、弦歌来诣我所。与其眷属稽首我足，合掌恭敬于一面立。我意谓是帝释而语之言：‘善来！憍尸迦！虽福应有，不当自恣！当观五欲无常以求善本，于身、命、财而修坚法’。即语我言：‘正士！受是万二千天女，可备扫洒’。我言：‘憍尸迦！无以此非法之物，要我沙门释子，此非我宜’。所言未讫，时维摩诘来谓我言：‘非帝释也，是为魔来娆固汝耳’。即语魔言：‘是诸女等可以与我，如我应受’。魔即惊惧，念维摩诘将无恼我。欲隐形去而不能隐，尽其神力亦不得去。即闻空中声曰：‘波旬！以女与之，乃可得去’。魔以畏故，俯仰而与。尔时、维摩诘语诸女言：‘魔以汝等与我，今汝皆当发阿耨多罗三藐三菩提心’。即随所应而为说法，令发道意。复言：‘汝等已发道意，有法乐可以自娱，不应复作五欲乐也’。天女即问：‘何为法乐’？答言：‘乐常信佛，乐欲听法，乐共养众；乐离五欲，乐观五阴如怨贼，乐观四大如毒蛇，乐观内入如空聚；乐随护道意，乐饶益众生，乐敬养师；乐广行施，乐坚持戒，乐忍辱柔和，乐勤集善根，乐禅定不乱，乐离垢明慧；乐广菩提心，乐降伏众魔，乐断诸烦恼，乐净佛国土，乐成就相好故修诸功德，乐庄严道场；乐闻深法不畏，乐三脱门不乐非时；乐近同学，乐于非同学中心无恚碍，乐将护恶知识，乐亲近善知识；乐心喜清净，乐修无量道品之法，是为菩萨法乐’。于是波旬告诸女言：‘我欲与汝俱还天宫’。诸女言：‘以我等与此居士，有法乐，我等甚乐，不复乐五欲乐也’。魔言居士：‘可舍此女，一切所有施于彼者，是为菩萨’。维摩诘言：‘我已舍矣，汝便将去，令一切众生得法愿具足’。于是诸女问维摩诘：‘我等云何止于魔宫’？维摩诘言：‘诸姊！有法门名无尽灯，汝等当学！无尽灯者，譬如一灯然百千灯，冥者皆明，明终不尽。如是诸姊！夫一菩萨开导百千众生令发阿耨多罗三藐三菩提心，于其道意亦不灭尽，随所说法而自增益一切法，是名无尽灯也。汝等虽住魔宫，以是无尽灯令无数天子、天女发阿耨多罗三藐三菩提心者，为报佛恩，亦大饶益一切众生’。尔时、天女头面礼维摩诘足，随魔还宫，忽然不现。世尊！维摩诘有如是自在神力、智慧、辩才，故我不任彼问疾”。<span lang="EN-US"></span></span></b></p>
<p>【释】执持佛法，教化世间，谓之持世。观其所言，抑何严正隆重，凛凛不可犯耶？此有常心，夫以众人之心为心，故不能舍己以从人，与之无町畦而有教无类，广大其化，是能入佛不能入魔者也。故净名导之以回自向他，回佛向魔。夫维摩诘心是菩萨、身现白衣，不为沙门之法拘缚，故如应得受魔女也。魔以魔女为施，本属虚伪，别有目的。遇维摩诘乃不得真施与之；谓以畏故俯仰而与，极言其勉强也。然法无定，习之有恒，勉强久之，即成安行。强魔以舍其难舍之五欲，魔虽未即受化，固已渐化乎不知不觉也。夫以魔女为可畏者，魔女亦何尝可畏哉！顾视遇之者为何如人耳。盖魔女非魔女也，亦即同具佛性之众生耳。故遇净名随应说法，当发觉心。然以心贪欲乐，情习浓厚，非有法乐以代其乐，未易护持其觉心不堕也。逮其既深法乐，不复乐五欲乐，则正可因魔言舍之令去。既随顺魔意而满足其愿，发愿令一切众生得法愿具足；亦将藉之布佛化于魔界，灯灯传燃，光光无尽，而魔宫遂无异普光明殿，此诚回向佛法向迷情之极诣哉！</p>
<p>【纪】持世段中，憍尸迦、帝释名。当观五欲无常四句：谓诸法梦幻，应念真常。身、命、世财，均不能坚，不如依之转修法身、慧命、德财之三坚法，故曰而修坚法。正士下至俯仰而与：持世、净名先后与来魔相酬答，正见持世不能降伏波旬，故被其欺诳。净名能摄伏波旬，故使其惊惧。沙门，为出家人通称。释子，指专从释尊出家者；以佛为父，己则为子。世有是沙门而非释子者，亦有沙门而兼释子者，有二俱有者，亦有俱非此二者。汝等已发道意三句：谓能乐此法乐，纵未离五欲亦不退堕。乐常信佛下，开示菩萨法乐：先乐三皈，次乐六度及一切善法也。乐观内入如空聚句：谓六根门头，意为总相，识神缘影，毕竟无常。乐集善根句：即精进义。乐净佛国土二句：指佛依报、正报信。乐于非同学中心无恚碍句：持平等义。乐将护善知识句：持规劝义。我等甚乐二句：显佛正法中自有真乐地，实未可与凡夫、外道同日而语。诸姊下至亦大饶益一切众生：净名以深切之意，反覆叮咛示诸魔女，劝学无尽灯法门也。</p>
<p><span style="color:#333399">辛四<span lang="EN-US">&nbsp;&nbsp;善德</span></span></p>
<p><b><span style="color:teal">佛告长者子善德：“汝行诣维魔诘问疾”！善德白佛言：“世尊！我不堪任诣彼问疾。所以者何？忆念我昔自于父舍设大施会，供养一切沙门、婆罗门、及诸外道、贫穷、下贱、孤独、乞人，期满七日。时维魔诘来入会中，谓我言：‘长者子！夫大施会不当如汝所说，当为法施之会，何用财施会为’？我言：‘居士！何谓法施之会’？‘法施会者，无前无后，一时供养一切众生，是名法施之会’。曰：‘何谓也’？‘谓以菩提起于慈心，以救众生起大悲心，以持正法起于喜心，以摄智慧行于舍心；以摄悭贪起檀波罗密，以化犯戒起尸罗波罗密，以无我法起羼提波罗密，以离身心相起毗黎耶波罗密，以菩提相起禅波罗密，以一切智起般若波罗密；教化众生而起于空，不舍有为法而起无相，示现受生而起无作；护持正法起方便力，以度众生起四摄法，以敬事一切起除慢法，于身、命、财起三坚法，于六念中起思念法，于六和敬起质直心；正行善法起于净命，心净欢喜起近贤圣，不憎恶人起调伏心，以出家法起于深心，以如说行起于多闻，以无诤法起空闲处，趣向佛慧起于宴坐，解众生缚起修行地，以具相好及净佛土起福德业；知一切众生心念、如应说法起于智业，知一切法不取不舍入一相门、起于慧业，断一切烦恼、一切障碍、一切不善法起一切善业，以得一切智慧、一切善法、起于一切助佛道法。如是、善男子！是为法施之会。若菩萨住是法施会者，为大施主，亦为一切世间福田’。世尊！维摩诘说是法时，婆罗门众中二百人皆发阿耨多罗三藐三菩提心。我时心得清净，叹未曾有，稽首礼维摩诘足，即解璎珞价值百千以上之。不肯取，我言：‘居士！愿必纳受，随意所与’。维摩诘乃受璎珞，分作二分：持一分施此会中一最下乞人，持一分奉彼难胜如来。一切众会皆见光明国土、难胜如来，又见珠璎在彼佛上，变成四柱宝台，四面严饰不相障蔽。时维摩诘现神变已，又作是言：‘若施主等心施一最下乞人，犹如如来福田之相，无所分别，等于大悲，不求果报，是则名曰具足法施’。城中一最下乞人，见是神力，闻其所说，即发阿耨多罗三藐三菩提心。故我不任诣彼问疾”。<span lang="EN-US"></span></span></b></p>
<p>【释】善根具足，德本深殖，是名善德。设大施会，诚一切善德之根本。舍内一切所有、舍外一切所有、舍内外一切所有，舍色一切所有、舍心一切所有、舍色心一切所有，舍一合相、舍二障碍、舍三杂染、舍四烦恼、舍五盖、舍六蔽、舍七垢、舍八识、舍九有、舍十恶，舍至究竟舍无可舍，即得寂灭现前、忽然超越。起大慈悲以为根本，转成四无量心、六波罗密、乃至无量无边真净微妙自性功德。布施一切众生，供养十方诸佛，尽未来际无穷竭，如是大施即是不可思议解脱，故维摩诘即因其设大施会而发之。夫珠璎非珠璎，即是净善福德之聚，一入真净名相，顿然上同难胜如来慈力，下同最下乞人悲仰。无有高下，不起分别，如是乃名具足法施，亦名真法供养。心、佛、众生三无差别之义，于是圆满。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─布施&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─法身</p>
<p>四摄法─┼─爱语<span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>三坚法─┼─慧命</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─利行&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;└─功德法身</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─同事</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─念佛&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─戒和同修</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─念法&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─见和同解</p>
<p>六<span>&nbsp; </span>念─┼─念僧&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 六和合敬─┼─身和同住</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─念天&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─利和同均</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─念戒&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─口和同赞</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─念施&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─意和同悦</p>
<p>一合相───一个世界、一个人身等</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─烦恼障……烦恼碍&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─烦恼………惑</p>
<p>二障碍─┤<span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>三杂染─┼─业…………业</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─所知障……智碍&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─生…………苦</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─贪&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─爱</p>
<p>四烦恼─┼─嗔<span>&nbsp;&nbsp;&nbsp;&nbsp;&nbsp; </span>又─┼─慢</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─痴&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─痴</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─等&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─见</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─贪欲┐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─嗔恚│</p>
<p>五<span>&nbsp; </span>盖─┼─掉悔├此五盖为定慧覆障，修禅人当察之。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─睡眠│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─疑惑┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─财&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌─色</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─色&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─声</p>
<p>五<span>&nbsp; </span>欲─┼─名&nbsp;&nbsp;&nbsp;&nbsp;&nbsp; 又─┼─香</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─食&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─味</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─睡&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─触</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─希求┐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─分别│</p>
<p></p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─疑惑│</p>
<p>七<span>&nbsp; </span>垢─┼─傲慢├此七垢为修道人所难免，求善友者察之。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─高狂│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─惑习│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─悭吝┘</p>
<p>【纪】善德段中，当为法施之会二句：谓行法施，方得名大施会，使闻法者得永久利益故，非财施功德所能较胜。法施会者句：此前，似应有维摩诘言四字，或维摩诘谓我言六字，乃不混同。非如下文曰何谓也，皆知为善德所问；谓以菩提云云，皆知为净名所答之明了也。一时供养一切众生句：谓一切无不是法，且一一法上皆能使人得益──譬如行路，殊途同归。净名先说应以四无量心、六度法、三解脱门、行于布施──不专指施舍言，一切往来酬酢皆是。终以一切善法起于一切助道佛法。檀波罗密，即布施波罗密。尸罗波罗密，即持戒波罗密。羼提波罗密，即忍辱波罗密。毗黎耶波罗密，即精进波罗密。禅波罗密，即禅定波罗密。般若波罗密，即智慧波罗密。各有对治：如以布施慈善治悭贪，持戒规律治罪业，忍辱耐苦治嗔恼，精进勤勉治懈怠，禅定静思治乱意，智慧觉悟治无明。护持正法句：有宏法意。以度众生句：有利生义。起于净命句：谓不以邪法滋身养命。入一相门句：谓一相无相，即不二法门。一切善法句：谓三十七道品，皆助道佛法。至净名受璎珞分作二分，持一分施此会中一最下乞人二句：显大悲心也。持一分奉彼难胜如来二句：显大智心也。乞人而曰最下，如来而曰难胜，弥显净名悲智双运，与众不同。</p>
<p><span style="color:#333399">庚二<span lang="EN-US">&nbsp;&nbsp;总结不任</span></span></p>
<p><b><span style="color:teal">如是诸菩萨，各各向佛说其本缘，称述维摩诘所言，皆曰不任诣彼问疾。<span lang="EN-US"></span></span></b></p>
<p>【释】夫维摩诘者、般若也，疾者、大悲心也，病维摩诘者、大悲般若也。般若者、万行之主导，大悲者、万德之渊海，非妙万行万德之大智，其又孰能与于此哉？故一切不任而文殊师利斯任之也。</p>
<p><span style="color:#333399">戊二<span lang="EN-US">&nbsp;&nbsp;深心乐集善法</span></span></p>
<p>【纪】今于第二章，通释问疾、不思议、观众生、佛道、不二法门、香积佛、六品。依讲义所明，列初二品为观佛国依正因果，列中二品为观佛国主伴因果，列后二品为观佛国不二因果。如问疾品为因，不思议品为果。观众生品为因，佛道品为果。不二法门为因，香积佛品为果。皆显真如性德也。</p>
<p><a name="a05"></a><span style="color:#333399">文殊师利问疾品第五<span lang="EN-US"></span></span></p>
<p><span style="color:#333399">己一<span lang="EN-US">&nbsp;&nbsp;观佛国依正因果</span></span></p>
<p><span style="color:#333399">庚一<span lang="EN-US">&nbsp;&nbsp;文殊师利问疾品</span></span></p>
<p>【释】夫净名示疾，本为修净佛国土之行，文殊师利问之，即发明其意也。此品近为不思议品之因，远则发起下之五品乃至下之七品。</p>
<p><span style="color:#333399">辛一<span lang="EN-US">&nbsp;&nbsp;受命率众问疾</span></span></p>
<p><b><span style="color:teal">尔时、佛告文殊师利：“汝行诣维摩诘问疾”！文殊师利白佛言：“世尊！彼上人者，难为酬对。深达实相，善说法要，辩才无滞，智慧无碍，一切菩萨法式悉知，诸佛秘藏无不得入，降伏众魔，游戏神通，其慧方便皆已得度。虽然、当承佛圣旨，诣彼问疾”。于是众中诸菩萨、大弟子、释、梵、四天王咸作是念：今二大士──文殊师利、维摩诘──共谈，必说妙法。即时八千菩萨、五百声闻、百千天人皆欲随从。于是文殊师利与诸菩萨、大弟子众，及诸天人恭敬围绕，入毗耶离大城。<span lang="EN-US"></span></span></b></p>
<p>【释】此文自成四段：一、佛遣文殊问疾：夫诸弟子与诸菩萨，皆辞不诣维摩诘问疾，而悲与慈既相感应，将由之广作诸佛事饶益众生，然后摄之同归佛地，其势不能中止，则不得不命及上首大弟子矣。妙德本深迹高，望孚道隆，故一受命，大小圣众诸天人等皆愿从往也。二、文殊谦辞承旨：彼上人者难为酬对，此照应前之二品而总赞之也。上人、犹曰超出人上之人，谓其智德超出一般人上，故诸弟子、菩萨均难与酬对也。何者？以其内证深达实相，外化善说法要，是故辩才无滞，智慧无碍，佛菩萨藏靡不通达，神用无方俱臻究竟，虽今亦非能酬对也。然以承佛慈威加被，当前往问之耳。三、法会大众，咸欲因文殊师利问维摩诘疾得闻妙法，故即时有菩萨、声闻、天、人之众，皆随从之。四、文殊师利率众入城，恭敬围绕，具见威仪之盛。</p>
<p>【纪】文殊、此言妙德，谓妙一切功德而为言义。上人、今多称出家人，其实谓智慧功德在一般人上，即是上人，非必专指出家人也。深达实相句：谓证得正法，不依倒妄。善说法要句：谓通达一切法门。一切菩萨法式悉知句：即法门无量誓愿学是。诸佛秘藏句：如开权显实，惟佛与佛知是。无不得入句：谓圆教菩萨，皆初心中便能知诸佛秘藏，与别教不同也。降伏众魔句：谓众魔为束缚人修善，心境皆有，随缘伺便，扰乱净心。亦在能随缘降伏，魔自不生。游戏神通四字：依义似专指六通中神境通言。</p>
<p><span style="color:#333399">辛二<span lang="EN-US">&nbsp;&nbsp;示相入室问答</span></span></p>
<p><span style="color:#333399">壬一<span lang="EN-US">&nbsp;&nbsp;示相</span></span></p>
<p><b><span style="color:teal">尔时、长者维摩诘心念：今文殊师利与大众俱来。即以神力空其室内，除去所有及诸侍者，唯置一床以疾而卧。<span lang="EN-US"></span></span></b></p>
<p>【释】佛由大慈应以大智，净名乃从大悲受以大慧。神者觉心，力者慧性。空其室内，除去所有及诸侍者，乃从觉心慧性空诸器世间及有情世间，穷至本源，豁然独照一真法界，运大悲心泯合无间，用为缘起净佛国土之本。唯甘受和，唯白受采，亦唯空诸所有，乃能上同佛慈，虚容诸有缘众而起不思议化，此深心集诸善法之源也。</p>
<p>【纪】此章空其室内句：即一切诸相了不可得境。唯置一床句：即证得不二法性真如境。以疾而卧句：即显真如上起大悲心境也。</p>
<p><span style="color:#333399">壬二<span lang="EN-US">&nbsp;&nbsp;入室</span></span></p>
<p><b><span style="color:teal">文殊师利既入其舍，见其室空无诸所有，独寝一床。<span lang="EN-US"></span></span></b></p>
<p>【释】夫妙吉祥乃两足之佛智，万行之主导也。既入其舍，法由缘会而事成也。见其室空，因缘生法当体空也──就此经、可云净佛国土当体空寂也。无诸所有，妙有非有唯假名也。独寝一床，真空不空契中道也。历历明明，一念中现，此妙观之宗本，法性之实相也。人人有个独寝一床之维摩诘，一切世间法所不能埋没，亦为出世法所不能罗笼，盖天盖地，无形无名，尘劫昧之枉轮生死，一旦遇之即与十方三世诸佛、菩萨同入不可思议解脱。恒沙妙用一时俱发，犹文殊师利众咸会维摩室也。试回光体究看！</p>
<p>【纪】此章，既入其舍三句：意显如依地基、土木和合成舍，取能居人功用，实在空间。更如太阳，除取所见之圆影相、光明相、及所感触之热力外，另欲觅太阳实相，了无所得，当体即是诸无所有。金刚云：“凡所有相，皆是虚妄”，不过为意识上结合观念之假名言耳。</p>
<p><span style="color:#333399">壬三<span lang="EN-US">&nbsp;&nbsp;问答</span></span></p>
<p><span style="color:#333399">癸一<span lang="EN-US">&nbsp;&nbsp;主问宾答</span></span></p>
<p><b><span style="color:teal">时维摩诘言：“善来文殊师利！不来相而来，不见相而见”。文殊师利言：“如是，居士！若来已更不来，若去已更不去。所以者何？来者无所从来，去者无所至。所可见者，更不可见。<span lang="EN-US"></span></span></b></p>
<p>【释】善来文殊师利，此维摩诘欢迎之辞。即事言之：夫舍者、舍于空非舍于舍，舍无自体，体即是空。然则一切众生皆舍于空，诸佛、圣贤亦舍于空，虽文殊师利亦曷尝不舍于空；未尝不舍于空，夫又安有来入其舍者哉！然乃宛然已来在其舍，故曰不来相而来也。夫见室今空无诸所有，是不见一相也；然今乃灼然见室空无有，独寝一床，故曰不见相而见也。即理言之：尽法界是一维摩诘，亦尽法界是一文殊师利，觅来不来、见不见相了不可得，而未尝不体露堂堂，当处即来，观面相见，故曰不来相而来、不见相而见。妙德将欲致佛来旨，申己问端，故即顺而印之。乃曰：若其既来，早非是来。何则？来相已过去故。夫未来者，直未有乎来耳，非谓来之所从来也。过去者、直已无之耳，非谓其转至何处也。设或来有所从，则应去有所至，如有昨日亦有明日。既其去无所至，则亦来无所从，如无明日亦无昨日。无所从来而来，故不来相而来。夫绝对则无见，而可见必假乎相待，相待则缘会靡常而刹那变坏，一见不可再见，再见早非前见之相。即见不带见相，故不见相而见。大佛顶云：“知见立知，即无明本。知见无见，斯即涅槃”。三世、十方当头坐断，此之谓大智文殊师利欤！了此数句，一部中论无余蕴矣。</p>
<p>【纪】此章净名问言，不来相而来二句：明当体是来而无来相，当体是见而无见相。妙德答言，若来已更不来二句：正显来相不定。如两行人，一由东往西，一由西向东，各有去来相，亦必不同也。</p>
<p><span style="color:#333399">癸二<span lang="EN-US">&nbsp;&nbsp;宾问主答</span></span></p>
<p><span style="color:#333399">子一<span lang="EN-US">&nbsp;&nbsp;问答疾因</span></span></p>
<p><b><span style="color:teal">“且置斯事，居士所疾宁可忍不？疗治有损不至增乎？世尊殷勤，致问无量。居士是疾何所因起？其生久如？当云何灭”？维摩诘言：“从痴有爱则我病生；以一切众生病是故我病，若一切众生得不病者，则我病灭。所以者何？菩萨为众生故入生死，有生死则有病；若众生得离病者，则菩萨无复病，譬如长者唯有一子，其子得病父母亦病，若子病愈父母亦愈。菩萨如是，于诸众生爱之若子，众生病则菩萨病，众生病愈菩萨亦愈。又言是疾何所因起，菩萨疾者以大悲起”。<span lang="EN-US"></span></span></b></p>
<p>【释】从痴有爱则我病生，此亦通于菩萨实有斯病，非但三界众生。有痴则即有见，有爱则即有慢。何者？有所不见、即有所见，有所爱、即有所不爱，此即末那根本四惑。专从集生正面言之，唯痴与爱实为原力。痴者、动之所由兴也，见者、体之所由判也，爱者、自之所由结也，慢者、他之所由离也。菩萨犹有无明，痴与见俱；从痴有爱，爱与慢俱。因此根本烦恼，遂有变易、分段两种生死。在菩萨虽已无分段生死，尚有变易生死；虽已空分别执，尚有俱生、我法二执未尽，故曰从痴有爱则我病生，以有生死及我即有病故。或者、菩萨本已五住断尽，二死永无，然以大悲愿故，为度众生现身人世，既受人身因有诸病。所谓以一切众生病是故我病，众生不病则我病灭，菩萨疾者以大悲起是也。虽然、推原因何而有众生，因何众生有病，还是从痴有爱则有众生及众生病，故菩萨病依菩萨及众生之痴爱起。其生无从，其灭无至，了痴爱之本空，觅痴爱而无得，则众生病愈故菩萨病灭。此究诘疾之由来及其毕竟者。</p>
<p>【纪】此段前七句，为妙德传佛意旨。中四句，为妙德自问疾因。维摩诘言下至以大悲起，皆净名答辞。从痴有爱句：痴为根本无明，爱为根本烦恼。起无明，则不能了知明见；起烦恼，则不免造业受苦。入生死三句：谓生老病死数种相连，有生则必有死也。讲义中，有变易生死、与分段生死二种。变易生死者，为菩萨生死：此种生死，菩萨以所修真空法性上一切佛果智慧功德为因，本愿度生，依未尽之痴、见、爱、慢为缘──得自主的，为进化的──以愿力生者也。分段生死者，为凡夫生死：此种生死，众生以过去生中未断之贪爱、惑业为因，引起父母四大为缘──不自主的、为轮回的──以痴爱生者也。</p>
<p><span style="color:#333399">子二<span lang="EN-US">&nbsp;&nbsp;问答室空</span></span></p>
<p><b><span style="color:teal">文殊师利言：“居士此室何以空无侍者”？维摩诘言：“诸佛国土，亦复皆空”。又问：“以何为空”？答曰：“以空空”。又问：“空何用空”？答曰：“以无分别空故空”。又问：“空可分别耶”？答曰：“分别亦空”。又问：“空当于何求”？答曰：“当于六十二见中求”。又问：“六十二见当于何求”？答曰：“当于诸佛解脱中求”。又问：“诸佛解脱当于何求”？答曰：“当于一切众生心行中求。又仁者所问何无侍者，一切众魔及诸外道皆吾侍也。所以者何？众魔者乐生死，菩萨于生死而不舍；外道者乐诸见，菩萨于诸见而不动”。<span lang="EN-US"></span></span></b></p>
<p>【释】夫疾者生于众生之痴、爱与菩萨之悲愿，诸佛国土亦皆从之缘起。然痴与爱体本空寂，菩萨悲愿亦复如是，故疾体与诸佛国土之体无不空也。然以何者名为空乎？以本空故空也。然本空何必空乎？直以不分别空故空耳。吾人种种无明妄动，颠倒贪著种种名相，皆分别乎空而幻现，犹从目翳见空华也。然而空非可分别者，不可分别而妄分别，其所分别亦皆是空，犹之空华即是空也。夫本空则不事求也，第以妄想执著昧其是空，是以求空，然则不即以六十二见求之将何求乎？妄见体空，即是诸佛解脱，故欲索妄见之根元，舍诸佛解脱则又无从也。夫诸佛解脱，即指解脱乎众生种种烦恼心行而言。究众生种种烦恼心行之体性了不可得，即是求诸佛之解脱。盖大悲之疾即净土之行，性空为体而以众魔外道为缘，不舍生死而令解脱，不动诸见而令清净，则众生心净而佛国土净。何者？以佛国土及众生心性常空寂，故能不变随缘，随缘不变。此究诘疾之实体及其本性者。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─过去</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─有色──────┼─现在</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─色─┼─非有色────┐└─未来</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─有─┤&nbsp;&nbsp;&nbsp;&nbsp;&nbsp; ├─亦有色亦无色─┼──同上</p>
<p>六十二见─┤<span>&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp; └─非有色非无色─┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─无&nbsp; ├─受─┐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─想─┼──同上</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─行─┤</p>
<p></p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─识─┘</p>
<p>每蕴历四句、三世成十二，五蕴合成六十，另加有无二根本见，成六十二。</p>
<p>【纪】此段、以无分别空句：如病目人所见空华之空，与无病目人所见净明之空，原无有二。但不随著空华分别，当体即是空也。</p>
<p><span style="color:#333399">子三<span lang="EN-US">&nbsp;&nbsp;问答疾相</span></span></p>
<p><b><span style="color:teal">文殊师利言：“居士所疾为何等相”？维摩诘言：“我病无形不可见”。又问：“此病身合耶，心合耶”？答曰：“非身合，身相离故；亦非心合，心如幻故”。又问：“地大、水大、火大、风大，于此四大何大之病”？答曰：“是病非地大、不离地大，水、火、风大亦复如是。而众生病从四大起，以其有病是故我病”。<span lang="EN-US"></span></span></b></p>
<p>【释】夫疾无定相，以疾体空故。然本以大悲摄受众生故现身现疾，有依他性，无自依性，则亦即以众生病相为病相耳。此究诘疾之定义及其界说者。世间学者，研究诸法执著是实，不出此三；在佛法则转为无作、空、无相三解脱法门也。</p>
<p>【纪】此段首明疾相本无边际、无界限、无自相可得。以凡所谓相，皆是五阴为因，名字文言为缘，和合而成。故今净名以疾而显疾实体之相。现身现疾，从痴有爱句，谓疾之实体。而此实体，即是真如法性，以真如能起无明，即一切法，离一切相。下述之四大各有体相，亦自不同。如地以坚为体，以质碍为相。水以湿为体，以流润为相。风以动为体，以摇击为相。火以热为体，除冥燃烧为相。其名大者，含周遍义。故推而论之，各种有形质坚固之物体，皆属地大。地大中本含四尘──色、香、味、触，水含三类──色、味、触，火含三类──色、触，惟风大中仅含一类，只触而已。是病非地大句：谓因大悲心起故。亦不离地大句：谓众生病则我病故。而众生病从四大起句：因众生身由四大成故。</p>
<p><span style="color:#333399">子四<span lang="EN-US">&nbsp;&nbsp;问答如何慰喻有疾菩萨</span></span></p>
<p><b><span style="color:teal">尔时、文殊师利问维摩诘言：“菩萨应云何慰喻有疾菩萨”？维摩诘言：“说身无常，不说厌离于身；说身有苦，不说乐于涅槃；说身无我，而说教导众生；说身空寂，不说毕竟寂灭；说悔先罪，而不说入于过去。以己之疾愍于彼疾，当识宿世无数劫苦，当念饶益一切众生，忆所修福，念于净命，勿生忧恼，常起精进，当作医王疗治众病。菩萨应如是慰喻有疾菩萨，令其欢喜”。<span lang="EN-US"></span></span></b></p>
<p>【释】文义可知。此明处他人疾之道，亦明于此世间度此身心之法，不著此岸，不住彼岸，菩萨当安处中道行是也。</p>
<p>【纪】此段说身无常、有苦、无我、空寂，不说厌离于身、乐于涅槃、毕竟寂灭而说教导众生者，正谓不同凡夫贪著生命，不同小乘趣入空寂耳。说先悔罪二句：谓夙业所遗，以病推之。当识宿世无数劫苦句：为当念生死苦。当念一切饶益众生句：为当发菩提心。念于净命二句：谓于正命不妄贪求。当作医王二句：谓如佛慈悲，救度苦厄也。总之、大乘菩萨，以种种方便，利益一切有情为究竟，不以涅槃寂灭为究竟。</p>
<p><span style="color:#333399">子五<span lang="EN-US">&nbsp;&nbsp;问答有疾菩萨如何调其心行</span></span></p>
<p><b><span style="color:teal">文殊师利言：“居士！有疾菩萨云何调伏其心”？维摩诘言：“有疾菩萨应作是念：今我此病，皆从前世妄想颠导诸烦恼生，无有实法，谁受病者！所以者何？四大合故假名为身，四大无主，身亦无我。又此病起皆由著我，是故于我不应生著。既知病本，即除我想及众生想，当起法想。应作是念：但以众法合成此身，起唯法起，灭唯法灭。又此法者各不相知，起时不言我起，灭时不言我灭。彼有疾菩萨，为灭法想，当作是念：此法想者亦是颠倒，颠倒者即是大患，我应离之。云何为离？离我我所。云何离我我所？谓离二法。云何离二法？谓不念内外诸法，行于平等。云何平等？谓我等、涅槃等。所以者何？我及涅槃此二皆空。以何为空？但以名字故空，如此二法无决定性。得是平等，无有余病，唯有空病，空病亦空。是有疾菩萨以无所受而受诸受，未具佛法，亦不灭受而取证也。<span lang="EN-US"></span></span></b></p>
<p><b><span style="color:teal">设身有苦，念趣众生起大悲心，我既调伏亦当调伏一切众生，但除其病而不除法，为断病本而教导之。何谓病本？谓有攀缘，从有攀缘则为病本。何所攀缘？谓之三界。云何断攀缘？以无所得，若无所得，则无攀缘。何谓无所得？谓离二见。何谓二见？谓内见、外见，是无所得。文殊师利！是为有疾菩萨调伏其心。为断老、病、死苦，是菩萨菩提。若不如是，己所修治为无慧利。譬如胜怨乃可为勇，如是兼除老、病、死者，菩萨之谓也。<span lang="EN-US"></span></span></b></p>
<p><b><span style="color:teal">彼有疾菩萨应复作是念：如我此病非真非有，众生病亦非真非有。作是观时，于诸众生若起爱见大悲，即应舍离。所以者何？菩萨断除客尘烦恼而起大悲，爱见悲者则于生死有疲厌心，若能离此无有疲厌，在在所生不为爱见之所覆也。所生无缚，能为众生说法解缚。如佛所说：若自有缚能解彼缚，无有是处。若自无缚能解彼缚，斯有是处。是故菩萨不应起缚。何谓缚？何谓解？贪著禅味是菩萨缚，以方便生是菩萨解。又、无方便慧缚，有方便慧解；无慧方便缚，有慧方便解。何谓无方便慧缚？谓菩萨以爱见心庄严佛土、成就众生，于空、无相、无作法中而自调伏，是谓无方便慧缚。何谓有方便慧解？谓不以爱见心庄严佛土、成就众生，于空、无相、无作法中以自调伏而不疲厌，是名有方便慧解。何谓无慧方便缚？谓菩萨住贪欲、嗔恚、邪见等诸烦恼而殖众德本，是名无慧方便缚。何谓有慧方便解？谓离诸贪欲、嗔恚、邪见等诸烦恼而殖众德本，回向阿耨多罗三藐三菩提，是名有慧方便解。文殊师利！彼有疾菩萨应如是观诸法。又复观身无常、苦、空、非我，是名为慧。虽身有疾，常在生死饶益一切而不厌倦，是名方便。又复观身身不离病、病不离身，是病是身、非新非故，是名为慧。设身有疾而不永灭，是名方便。<span lang="EN-US"></span></span></b></p>
<p><b><span style="color:teal">文殊师利！有疾菩萨应如是调伏其心，不住其中，亦复不住不调伏心。所以者何？若住不调伏心是愚人法，若住调伏心，是声闻法，是故菩萨不当住于调伏、不调伏心，离此二法是菩萨行。在于生死不为污行，住于涅槃不永灭度，是菩萨行。非凡夫行，非贤圣行，是菩萨行。非垢行，非净行，是菩萨行。虽过魔行而现降伏众魔，是菩萨行。求一切智，无非时求，是菩萨行。虽观诸法不生而不入正位，是菩萨行。虽观十二缘起而入诸邪见，是菩萨行。虽摄一切众生而不爱著，是菩萨行。虽乐远离而不依身心尽，是菩萨行。虽行三界而不坏法性，是菩萨行。虽行于空而殖众德本，是菩萨行。虽行无相而度众生，是菩萨行。虽行无作而现受身，是菩萨行。虽行无起而起一切善行，是菩萨行。虽行六波罗密而遍知众生心数法，是菩萨行。虽行六通而不尽漏，是菩萨行。虽行四无量心而不贪著生于梵世，是菩萨行。虽行禅定、解脱、三昧而不随禅生，是菩萨行。虽行四念处，不毕竟永离身、受、心、法，是菩萨行。虽行四正勤而不舍身心精进，是菩萨行。虽行四如意足而得自在神通，是菩萨行。虽行五根而分别众生诸根利钝，是菩萨行。虽行五力而乐求佛十力，是菩萨行。虽行七觉分而分别佛之智慧，是菩萨行。虽行八正道而乐行无量佛道，是菩萨行。虽行止观助道之法而不毕竟堕于寂灭，是菩萨行。虽行诸法不生不灭，而以相好庄严其身，是菩萨行。虽现声闻、辟支佛威仪而不舍佛法，是菩萨行。虽随诸法究竟净相而随所应为现其身，是菩萨行。虽观诸佛国土永寂如空，而现种种清净佛土，是菩萨行。虽得佛道、转于法轮、入于涅槃，而不舍于菩萨之道，是菩萨行”。<span lang="EN-US"></span></span></b></p>
<p>【释】此文当分为四：一者、调伏自心痴爱病，用三空观：一、我空观，从今我此病至灭时不言我灭是也。二、法空观，从为灭法想至无决定性是也。三、空空观，从得是平等至空病亦空是也。二者、调伏众生痴爱病，即上求佛法下度众生也。未具如来智慧福德，不证寂灭，是上求佛法也。以身苦念恶趣众生，起大悲心，勇猛救度众生生、老、病、死之苦，是下度众生也。三者、调伏自他痴爱病：一、离爱见覆，二、解偏著缚，文义可知。四者、从调伏不调伏之中道，起菩萨行而净佛国土，起种种菩萨行而结归现佛身、现佛土、现成佛、转法轮、涅槃而不舍菩萨道。故此品亦为说净佛国依正之因。</p>
<p>此明处自己疾之道，亦明于此身心度此世间之法，依此应当先悟自疾性空。然既未能修习成满一切佛功德，不可即证性空涅槃，此若取证，还同小乘自了，故当观众生苦，发大悲心。然复应知世间众生苦亦性空，勿起爱著、见取；虽复性空，众生在痴、爱中实有种种苦恼，故应等运智慧、方便，善自解脱，而能勇于救人。由是乃能不堕六凡，不堕二乘，遍修诸菩萨行，庄严佛土，成就众生，具修佛果无量功德。自痴爱病愈故治众生痴爱病，众生痴爱病愈故自大悲病愈。净名示疾之意，胥见乎是。</p>
<p>【纪】此段、讲义顺文略分为调伏自心痴爱病，众生痴爱病，自他痴爱病，及调伏不调伏之中道、起菩萨行而净佛国土四类，其义自已赅括无遗。我、我所三字：如以自身为我，则凡自身以外对待幻现者，皆为我所矣。更如以自心为我，则自身又为我所矣。得是平等句：谓人法二空为平等空。亦不灭受而取证句：是上求佛智处。念恶趣众生起大悲心句：是下度众生处。谓有攀缘句：谓以心取境也。以无所得句：谓三界无有也。在在所生句：指六道、三途言。不为爱见所覆句：指明了常知言。成就众生句：即方便也。而自调伏句：即智慧也。求一切智句：为摄证入真如。无非时求句：为随顺因缘。诸法不生四字：为无生法性。不依身心尽句：为不乐生死灭尽。起一切善行句：谓由精进力。遍知众生心心数法句：谓由智慧观。而不漏尽句：谓由声闻、辟支位而现身度生。不随禅生句：谓由修初、二、三、四禅，而不受彼天报也。止观助道之法，即总结前三十七道品是也。究竟净相，为最净法身。随所应为现其身句：如观音现三十二应身，无身不现矣。</p>
<p><span style="color:#333399">辛三<span lang="EN-US">&nbsp;&nbsp;会众闻法发心</span></span></p>
<p>说是语时，文殊师利所将大众，其中八千天子，皆发阿耨多罗三藐三菩提心。</p>
<p><a name="a06"></a><span style="color:#333399">不思议品第六<span lang="EN-US"></span></span></p>
<p><span style="color:#333399">庚二<span lang="EN-US">&nbsp;&nbsp;不思议品</span></span></p>
<p>【释】此品正显佛国依土资用不可思议之果。虽所明因果皆不可思议，而果上之事用较显；虽主伴不二诸果事皆显，依土资用之化共之众人事尤彰明较著。故于此品，独标为不思议。譬之六种皆是神通，而往往以神境通独当神通之名也。</p>
<p><span style="color:#333399">辛一<span lang="EN-US">&nbsp;&nbsp;引不思议理</span></span></p>
<p><span style="color:#333399">壬一<span lang="EN-US">&nbsp;&nbsp;舍利弗念座</span></span></p>
<p><b><span style="color:teal">尔时、舍利弗见此室中无有床座，作是念：斯诸菩萨大弟子众，当于何坐？<span lang="EN-US"></span></span></b></p>
<p>【释】夫室空乃佛国之体，室中众人乃佛国之因行，因未成果是谓无有床座。发心小者，欲图一旦之利，速求证果，故舍利弗推己及人，乃曰斯诸菩萨大弟子众当于何坐。此所谓著相以求者，故招来净名之诃也。虽然、不因渔父引，争得入桃源！见维摩诘不思议事，不知实出舍利弗之引发，是忘却渔父也。</p>
<p>【纪】大乘菩萨，乃实报庄严法身，惟是乐相而无苦相。若小乘，因虽净而业果犹系，尚难解脱，既此报缘未谢，势不得不求床座也。但舍利弗乍入净名之室，便念无有床座，少得修因，急求证果。净名之责，无怪其然。</p>
<p><span style="color:#333399">壬二<span lang="EN-US">&nbsp;&nbsp;维摩诘究责</span></span></p>
<p><b><span style="color:teal">长者维摩诘知其意，语舍利弗言：“云何？仁者为法来耶？求床座耶”？舍利弗言：“我为法来，非为床座”。维摩诘言：“唯！舍利弗！夫求法者不贪躯命，何况床座？<span lang="EN-US"></span></span></b></p>
<p>【释】夫回事而向理，则修行者为证法性，行尚应舍，何况求其果报？</p>
<p><span style="color:#333399">壬三<span lang="EN-US">&nbsp;&nbsp;示理遣情</span></span></p>
<p><b><span style="color:teal">“夫求法者，非有色、受、想、行、识之求，非有界、入之求，非有欲、色、无色之求。唯！舍利弗！夫求法者，不著佛求、不著法求、不著众求。夫求法者，无见苦求，无断集求，无造尽证、修道之求。所以者何？法无戏论。若言我当见苦、断集、证灭、修道，是则戏论非求法也。唯！舍利弗！法名寂灭，若行生灭，是求生灭非求法也。法名无染，若染于法乃至涅槃，是则染著非求法也。法无行处，若行于法，是则行处非求法也。法无取舍，若取舍法，是则取舍非求法也。法无处所，若著处所，是则著处非求法也。法名无相，若随相识，是则求相非求法也。法不可住，若住于法，是则住法非求法也。法不可见、闻、觉、知，若行见、闻、觉、知，是则见、闻、觉、知，非求法也。法名无为，若行有为，是求有为，非求法也。是故舍利弗！若求法者，于一切法应无所求”。<span lang="EN-US"></span></span></b></p>
<p>【释】此文分为三段：一、不著世间法求，二、不著出世法求，三、不著一切法求。此义云何？谓若求世间法、出世间法乃至一切诸法，皆分别念令心起灭，不契法性故也。</p>
<p>【纪】首言求法，不著五阴、十八界、十二入、三界求（此属世间法），三宝、四谛求（此属出世间法），知因为见，终不离我，故曰戏论。明以我见修一切善法者，终为有漏，不能得其究竟解脱耳。后言不著一切法求也。</p>
<p><span style="color:#333399">壬四<span lang="EN-US">&nbsp;&nbsp;闻法获益</span></span></p>
<p><b><span style="color:teal">说是语时，五百天子于诸法中得法眼净。<span lang="EN-US"></span></span></b></p>
<p>【释】于诸法中得法眼净，此断大乘之分别法执也。</p>
<p>【纪】得法眼净句：即见道。意谓会中大乘初地菩萨，证断分别法执，正见菩萨法空真如。小乘初果弟子，证断分别我执，正见声闻生空真如耳。</p>
<p><span style="color:#333399">辛二<span lang="EN-US">&nbsp;&nbsp;显不思议事</span></span></p>
<p><span style="color:#333399">壬一<span lang="EN-US">&nbsp;&nbsp;借座直示</span></span></p>
<p><b><span style="color:teal">尔时、长者维摩诘问文殊师利：“仁者游于无量千万亿阿僧祇国，何等佛土有好上妙功德成就师子之座”？文殊师利言：“居士！东方度三十六恒河沙国，有世界名须弥相，其佛号须弥灯王、今现在。彼佛身长八万四千由旬，其师子座高八万四千由旬，严饰第一”。于是长者维摩诘现神通力，即时彼佛遣三万二千师子之座，高广严净，来入维摩诘室。诸菩萨、大弟子、释、梵、四天王等，昔所未见。其室广博，悉皆包容三万二千师子座无所妨碍；于毗耶离城及阎浮提、四天下，亦不追迮，悉见如故。尔时、维摩诘语文殊师利：“就师子座！与诸菩萨上人俱座，当自立身如彼座像”。其得神通菩萨，即自变形为四万二千由旬，坐师子座。诸新发意菩萨及大弟子，皆不能升。尔时、维摩诘语舍利弗：“就师子座”！舍利弗言：“居士！此座高广，吾不能升”。维摩诘言：“唯！舍利弗！为须弥灯王如来作礼，乃可得坐”。于是新发意菩萨及大弟子，即为须弥灯王如来作礼，便得坐师子座。<span lang="EN-US"></span></span></b></p>
<p>【释】此文有二：一者、借座入室，二者、就座得坐。</p>
<p>文殊是万行之智导，故独就问。此经须弥灯王佛、阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1037" align="absmiddle">佛皆居东方，亦示修取佛国非求生西方也。世界名须弥相，佛名须弥灯王。夫须弥是依土，灯是光照，王是主权。光照者、群人之心理行业，合之即是国义。座乃行行之别依报。回因心之不思议力，向果佛之不思议德，感应道交，心佛缘会，于体空之一念心中，一一正行皆现别别依果。得念佛三昧人，在三昧中即现极乐世界主伴依正。有同入三昧者，亦可同时互见，而在色身居处了无妨碍。在大不小，在小不大，不小不大，大宛在小，不思议事，此其由致。</span></p>
<p>法身菩萨见一切法唯一心故，心无高下、大小、长短、阔狭、多少、通碍相故，高大之座不变低小，低小之身不变高大，即身就座，恰恰合式。功行未泯，业报犹缚，然以深观法性，藉胜解作意之力故，则能变身与座一般高大，就座而坐。若其未登初住、得无生法忍之菩萨，及小乘圣，犹滞化城，非仗佛方便力化城亦无，故须礼佛乃能就座。</p>
<p>【纪】显示事实，由理事无碍见得事事无碍。阿僧祇，此言无数。佛心量中，有十种大数，以阿僧祇为第一。今现在：显非过去、未来。师子座，有二释：一、谓如来说法，威音震慑十方，如狮子吼，百兽惊惧。一、谓座上本来雕饰狮子之形。今取前义。由旬，本为梵语，有大中小三种，即中土驿站之义，乃计路之长数者。须弥灯王之座，惟维摩诘现神通力，乃能借来；如此高广之座，亦惟须弥灯王现神通力，乃能遣来。其室广博三句：内相不增。于毗耶离三句：外相不灭，故曰悉见如故也。但前述座高八万四千由旬，与后得神通菩萨变形为四万二千由旬，两两相较，仍应莫能升。经文许是结集时互为倒置，然无实据，未能轻断。净名劝新发意菩萨为须弥灯王如来作礼，乃可得坐下数句：即是以诚恳心求佛加被也。于是新发意菩萨及大弟子及为须弥灯王如来作礼便得坐师子座数句：即是承佛哀愍，摄受证知也。有感斯应，推之净名。此品之能向须弥灯王如来借座，与后香积佛品之能向香积佛如来请饭，虽曰神通无碍，又岂有他巧妙哉！</p>
<p><span style="color:#333399">壬二<span lang="EN-US">&nbsp;&nbsp;标名广说</span></span></p>
<p><b><span style="color:teal">舍利弗言：“居士！未曾有也！如是小室乃容受此高广之座，于毗耶离城无所妨碍，又于阎浮提聚落、城邑及四天下诸天、龙王、鬼神宫殿亦不迫迮”。维摩诘言：“唯！舍利弗！诸佛菩萨有解脱名不可思议。若菩萨住是解脱者，以须弥之高广内芥子中无所增减，须弥山王本相如故，而四天王、忉利诸天不觉不知己之所入，唯应度者乃见须弥入芥子中，是名不可思议解脱法门。又以四大海水入一毛孔，不娆鱼、鳖、鼋、鼍水性之属，而彼大海本相如故，诸龙、鬼神、阿修罗等不觉不知己之所入，于此众生亦无所娆。又、舍利弗！住不可思议解脱菩萨，断取三千大千世界如陶家轮，著右掌中，掷过恒沙世界之外，其中众生不觉不知己之所往；又复还置本处，都不使人有往来想，而此世界本相如故。又、舍利弗！或有众生乐久住世而可度者，菩萨即演七日以为一劫，令彼众生谓之一劫；或有众生不乐久住而可度者，菩萨即促一劫以为七日，令彼众生谓之七日。又、舍利弗！住不可思议解脱菩萨，以一切佛土严饰之事集在一国，示于众生。又、菩萨于一切佛土众生，置之右掌，飞到十方遍示一切而不动本处。又、舍利弗！十方众生供养诸佛之具，菩萨于一毛孔皆令得见。又、十方国土所有日月星宿，于一毛孔普使见之。又、舍利弗！十方世界所有诸风，菩萨悉能吸著口中而身无损，外诸树木亦不摧折。又、十方世界劫尽烧时，以一切火内于腹中，火事如故而不为害。又、于下方过恒河沙等诸佛世界，取一佛土举著上方，过恒河沙无数世界，如持针锋举一枣叶而无所娆。又、舍利弗：住不可思议解脱菩萨，能以神通现作佛身，或现辟支佛身，或现声闻身，或现帝释身，或现梵王身，或现世主身，或现转轮圣王身。又、十方世界所有众声、上中下音，皆能变之令作佛声，演出无常、苦、空、无我之音；及十方诸佛所说种种之法，皆于其中普令得闻。舍利弗！我今略说菩萨不可思议解脱之力，若广说者，穷劫不尽”。<span lang="EN-US"></span></span></b></p>
<p>【释】此文有四：一、舍利弗称颂，二、维摩诘标名，三、就事历显，四、以略结广。初二后一可知。第三段中有八无碍：一者、大小无碍，二者、动静无碍，三者、延促无碍，四者、一多无碍，五者、依正无碍，六者、业用无碍，七者、应现无碍，八者、法音无碍。无碍乃平等自在同时义，大可入小，小能容大，小与大等，大与小等，小大平等。然大者不失其大也，小者亦不坏其小也，小大自在。出此一例，余可推知。</p>
<p>辟支佛：此云独觉者，或云缘觉者。声闻：必须遇佛闻佛法声乃能悟道，故名声闻，即弟子义。亦以处处依佛而住，随从佛行，名声普闻，故名声闻。世主：此有二种：一、即各国国主，二、是山川、岳渎、日月、星云等等神主。转轮圣王：此有四种：一、金轮王，王东南西北四大洲；二、银轮王，王东南西三洲；三、铜轮王，王东南二洲；四、铁轮王，王南瞻部洲。</p>
<p>【纪】未曾有也句：本非小乘菩萨所能梦见者，应叹得未曾有。于毗耶离城五句：由近推远。须弥、山名，此翻妙高。此山居四洲之中，高八万四千由旬，出水面四万二千由旬。须弥之顶，通传三十三天居其上。四天王、忉利诸天句：──梵语忉利，此云三十三天。共为四方，每方八天，帝释天居中主之──。显帝释与人间世，有密切关系也。不觉不知己之所入句：天神尚不知不觉，何况于人？经文所云一芥子、一毛孔，以俗眼见之似甚细微，以佛眼见之，为真如法性之全体。如人身内之心，能纳一切世间，不见增大。依此理推之，此说内须弥于芥子内，容海水于毛孔中，本相如故，无所增减，本性如故，亦无所娆，信不诬矣。断、取二字，对无边世界言。各世界──如三千大千──当互有相连关系，防扰乱计，势不得不先断而后取也。菩萨于一毛孔句：指正报之极为分言。又十方国土所有日月星宿句：指依报之极广分言。十方世界二句：显依四大而成者，还由四大而灭。世主，谓三世界各有其主也。如有情世间，人天主之；器世间，天神主之；正觉世间，惟佛主之也。</p>
<p>诸佛菩萨有解脱名不可思议下、讲义又细分为就事历显八种无碍。以须弥之高广至一无所娆，为大小无碍。又舍利弗至本相如故，为动静无碍。或有众生至谓之七日，为延促无碍。住不可思议至而不动本处，为一多无碍。十方众生至普使见之，为依正无碍。十方世界至而无所娆，为业用无碍。能以神通至或现转轮圣王身，为应现无碍。所有众声至普令得闻，为法音无碍。</p>
<p>读此经者，每多疑此段不思议境，为理论上所有，事实上所必无。今举二实例以证明之如下：唐时有人名王玄策，曾至天竺国，其时维摩之室尚在。亦久疑本经所说，如是小室能容九百万，合后香积佛国众言──三万二千高广师子之座，是座能确定其大，而室终未确定其小。以笏量其室之周围，仅东西南北各得十笏，每笏一尺，即成一丈（虽度量之数代有损益不同，然终不能大至如何程度）。于是赞叹维摩诘当时神通不置。世称丛林长老所居为方丈室，亦原于此。又、玄奘法师亦至天竺，曾造维摩之室。赌此小室，颇怀疑经说之非事实，拟题维摩室壁，申述己意。讵濡毫向壁欲书，而壁与身终距离而莫能近，捉摸不得，几于终日，仍不曾写著一字。玄奘搁笔称叹维摩诘应迹所遗，尚不可思议若此，其在当世之时现神通力，更可想见矣！疑团从兹顿解。依上二例观之，可知我辈现在之疑，亦即王玄策及玄奘当时之疑。夫理以事显，非离事而见理，事以理彰，非离理而成事。总之、理无碍，事无碍，事理无碍、事事无碍──四法界，诸佛菩萨决不相赚。诸君如将此段文字，徒作空理看过，则为宝山空返，辜此经义。所谓百花丛里过，一叶不沾身，未免可惜！</p>
<p><span style="color:#333399">辛三<span lang="EN-US">&nbsp;&nbsp;赞不思议德</span></span></p>
<p><span style="color:#333399">壬一<span lang="EN-US">&nbsp;&nbsp;大迦叶反赞</span></span></p>
<p><b><span style="color:teal">是时、大迦叶闻说菩萨不可思议解脱法门，叹未曾有。谓舍利弗：“譬如有人于盲者前现众色像，非彼所见，一切声闻闻是不可思议解脱法门不能解了，为若此也。智者闻是，其谁不发阿耨多罗三藐三菩提心！我等何为永绝其根，于此大乘已如败种！一切声闻闻是不可思议解脱法门，皆应号泣，声震三千大千世界。一切菩萨应大欣庆，顶受此法。若有菩萨信解不可思议解脱法门者，一切魔众无如之何”。大迦叶说此语时，三万二千天子皆发阿耨多罗三藐三菩提心。<span lang="EN-US"></span></span></b></p>
<p>【释】迦叶迹示独觉根性，在声闻中精进之最，未尝为小乘限。故前者闻维摩诘语，即于大乘菩萨深生钦慕，不复以小乘法化人。此处语舍利弗，自鄙其为声闻乘人一切无能，深为诸大乘人欣庆。故他日遇释尊拈花，独能微笑，为宗门第一祖。但此犹浅窥迦叶者，盖真是住不可思议解脱之菩萨也。何者？以天竺相传来多自求解脱之外道，故佛初以小乘化之，其效大彰。出家得须陀洹、斯陀含、阿那含、阿罗汉果之人，如麻、似栗，世人睹其成效，无不钦仰，遂多从小乘发心者。咸视大乘以为迂阔，或谓大而无当，或以不得现实受用；或者虽发大乘之心，亦必将自他、先后分次第，从小乘道先求自度，然后再来度人。此皆执著世间法为实在，合之、背之，惟得人天、小权之益，不入真大乘法。迦叶于是乃示现极鄙弃小乘，称叹大乘，又绝人先从小乘道自度然后回向大乘上求佛果下度众生之念，故曰我等何为永断其根，于此大乘己如败种。证阿罗汉果者，虽非永不能入大乘，然除诸大弟子从佛转法轮度人者，其余大都一经证入，即沈空滞寂而不醒。经无量劫，纵能发大乘心而求佛道，回度众生，然诸根闇钝，众缘疏远，修习百千万劫尚不如大心凡夫之修行一日。此正犹幽沈暗室数十年，不见色、不闻声、不知味、不觉触、不习言语文字思想，再登人世，身根朽废，亲友断亡，其不如孩提之童也远矣。夫今凡夫之人，诚无日不纵其根识昧然妄动，种种造作皆杂染不善之业而鲜有净善之业。然持刀杀人者此手，燃香敬佛者亦此手。今以此手持刀杀人，欲致后不复杀，岂必缚使不能动哉！亦从心主宰以制之，使不行恶而能行诸善耳。昔天亲谤大乘，逮其开悟，欲割舌以谢罪；无著止之，令显扬大乘以成就功德，亦此理矣。故大乘法必先令悟烦恼之体即菩提体，生死之体即涅槃体，舍除烦恼生死，主乎心而不伤乎体，是为不断而断。庞居士曰：“但愿空诸所有，切莫实诸所无”。故望学佛者能善用其心，心能转物，则若家、若国、若社会、若世界之一切眷属众生，皆菩提功德之胜缘；家庭、国家、社会、世界乃至宇宙万有，皆涅槃圆常之实相。维摩诘之不可思议解脱，人人有份，应大欣庆！深体会之，毋令大迦叶尊者空为吾曹号泣也。三万二千天子皆发无上正等正觉之心，乃誓不求人天福果、声闻辟支佛果、权乘现神通菩萨果，决定唯求无上真果觉也，彼天子亦大丈夫哉！</p>
<p>【纪】我等何为永绝其根四句：见先证小乘果者，以内获涅槃之乐，外断生死之累，故生贪著，发大乘心，实觉甚难。</p>
<p><span style="color:#333399">壬二<span lang="EN-US">&nbsp;&nbsp;维摩诘正赞</span></span></p>
<p><b><span style="color:teal">尔时、维摩诘语大迦叶：“仁者！十方无量阿僧祇世界中作魔王者，多是住不可思议解脱菩萨，以方便力故，教化众生，现作魔王。又、迦叶！十方无量菩萨，或有人从乞手、足、耳、鼻、头、目、髓、脑、血、肉、皮、骨，聚落、城邑，妻子、奴婢，象、马、车、乘，金、银、琉璃、砗磲、码脑、珊瑚、琥珀、真珠、阿贝，衣服、饮食，如此乞者多是住不可思议解脱菩萨，以方便力而往试之，令其坚固。所以者何？住不可思议解脱菩萨，有威德力，故行逼迫，示诸众生如是难事。凡夫下劣无有力势，不能如是逼迫菩萨，譬如龙象蹴踏，非驴所堪。是名住不可思议解脱菩萨智慧方便之门”。<span lang="EN-US"></span></span></b></p>
<p>【释】夫苦乐、利衰犹人所能忍，至于胜劣、尊卑、荣辱、劳逸、邪正、顺逆之见泯除无迹，是真难能之事。以菩萨而现为魔逆，使稍有为己之见存，又宁能为之哉！故独举是以叹不可思议解脱方便智慧之德。夫然、舍利弗、迦叶等示为声闻，以受诃、以自贬，发人大乘之心，斯为真住不可思议解脱；其功不在维摩诘下，明矣。</p>
<p>【纪】魔王，我贪生死最有力者。十方无量菩萨下，手足耳鼻等，见内应一切舍；聚落城邑等，见内与外皆应一切舍；金银琉璃等，见外应一切舍也。</p>
<p><a name="a07"></a><span style="color:#333399">观众生品第七<span lang="EN-US"></span></span></p>
<p><span style="color:#333399">己二<span lang="EN-US">&nbsp;&nbsp;观佛国主伴因果</span></span></p>
<p><span style="color:#333399">庚一<span lang="EN-US">&nbsp;&nbsp;观众生品</span></span></p>
<p>【释】众生者、佛国之伴侣，佛陀者、佛国之主导。然无所往而非佛陀，无所往而非佛国也。如一切法而无二相，乌有指之为佛陀、佛国者哉？亦应众生心量，循共业发现耳。既明佛国依正，欲知其用，故观佛国主伴因果。欲明佛国佛所行道，故先之以观众生也。观是能观之智，众生是所观之境。夫取佛土所以成就众生，成就众生即以净佛国土。然必观察众生是何，乃能成就众生。心、佛、众生三无差别：上来皆观心也，此第七品观众生，下第八品观佛也；不二品以下，则进之无差别也。</p>
<p>如何观察众生，经文具有明文，不须先述。兹为略释众生一名：一者、众生，犹云一切有生之类。依成唯识论述记说：众生亦兼无情植物而言。故此众生一名，若为类名，当以有情一名为正。圆觉经谓：我是众生，则是非我，我是众生非彼我故，亦指此义而言。二者、众谓众多，生谓生起。五阴正名五蕴，有处亦名五众，谓众色法聚乃至众识法聚也。五蕴和合相之谓众，和合相起续之谓生。众者、和合假相，生者、起续假相。和合假相，世人之所谓性；起续假相，世人之所谓命；依兹二假，立众生名。三者、众谓无生四圣法界之众，生谓轮回分段生死六凡法界有情生命之类，此依十法界立名者。此众生一名之界说，大抵如是。</p>
<p>【纪】此品众生二字，以六道言，应专指有情，即萨埵之义。或云众多生起为众生，系指十八界言。佛亦为究竟众生。</p>
<p><span style="color:#333399">心一<span lang="EN-US">&nbsp;&nbsp;理观</span></span></p>
<p><span style="color:#333399">壬一<span lang="EN-US">&nbsp;&nbsp;如幻非有观</span></span></p>
<p><b><span style="color:teal">尔时、文殊师利问维摩诘言：“菩萨云何观于众生”？维摩诘言：“譬如幻师见所幻人，菩萨观众生为若此。如智者见水中月，如镜中见其面像，如热时焰，如呼声响，如空中云，如水聚沫，如水上泡，如芭蕉坚，如电久住，如第五大，如第六阴，如第七情，如十三入，如十九界，菩萨观众生为若此。如无色界色，如焦谷芽，如须陀洹身见，如阿纳含入胎，如阿罗汉三毒，如得忍菩萨贪恚毁禁，如佛烦恼习，如盲者见色，如入灭尽定出入息，如空中鸟迹，如石女儿，如化人烦恼，如梦所见己寐，如灭度者受身，如无烟之火，菩萨观众生为若此”。<span lang="EN-US"></span></span></b></p>
<p>【释】初譬如幻师观所幻人至如电久住，观众生如幻也。次如第五大至无烟之火，观众生非有也。合之为从假入空观。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─一地大─┬─质┐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─二水大─┘&nbsp;&nbsp;&nbsp; ├─有</p>
<p>五<span>&nbsp; </span>大─┼─三火大─┬─力┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─四风大─┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─五空大──────非有</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─一色阴───色┐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─二受阴─┐&nbsp;&nbsp;&nbsp; │</p>
<p>六<span>&nbsp; </span>阴─┼─三想阴&nbsp; │&nbsp;&nbsp;&nbsp; ├─有</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─四行阴&nbsp; ├─心┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─五识阴─┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└──────────非有</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌眼────┐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├耳────┤</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├鼻────┼─身┐</p>
<p>七<span>&nbsp; </span>情─┼舌────┤&nbsp;&nbsp;&nbsp; │</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├身────┘&nbsp;&nbsp;&nbsp; ├─有</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├意──────心┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└──────────非有</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─六根─┬─────有</p>
<p>十三入─┼─六尘─┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─第十三入─────非有</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─六根─────┐</p>
<p>十九界─┼─六尘─────┼─有</p>
<p><span>&nbsp;&nbsp;&nbsp;&nbsp;&nbsp; </span>&nbsp;&nbsp;├─六识─────┘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─第十九界─────非有</p>
<p>【纪】此章，为如幻非有观，亦名从假入空观，简名空观。谓有情世间、器世间，皆为和合、相续、假相而成，妄执为实。凡修行人，便当观此假相为空，以遣其执。幻师喻众生自心，幻人喻变造诸相，虽有业用，但知空寂。如呼声响句：为空谷传声。如芭蕉坚句：为和合假相。如电久住句：为刹那相续。上皆幻境，下皆非有境。如第五大句：诸法中只有四大，故五大非有也。如第六阴句：法称五阴，六阴则非有也。以及须陀洹预入圣流，不起身见；阿那含名为不来，不应入胎；阿罗汉解烦恼缚，不应有毒；至佛菩萨，不应有毁禁贪恚烦恼诸习。</p>
<p><span style="color:#333399">壬二<span lang="EN-US">&nbsp;&nbsp;慈悲喜舍观</span></span></p>
<p><b><span style="color:teal">文殊师利言：“若菩萨作是观者，云何行慈”？维摩诘言：“菩萨作是观已，自念：我当为众生说如斯法，是即真实慈也。行寂灭慈，无所生故；行不热慈，无烦恼故；行等之慈，等三世故；行无诤慈，无所起故；行不二慈，内外不合故；行不坏慈，毕竟尽故；行坚固慈，心无毁故；行清净慈，诸法性净故；行无边慈，如虚空故；行阿罗汉慈，破结贼故；行菩萨慈，安众生故；行如来慈，得如相故；行佛之慈，觉众生故；行自然慈，无因得故；行菩提慈，等一昧故；行无等慈，断诸爱故；行大悲慈，导以大乘故；行无厌慈，观空无我故；行法施慈，无遗惜故；行持戒慈，化毁禁故；行忍辱慈，护彼我故；行精进慈，荷负众生故；行禅定慈，不受味故；行智慧慈，无不知时故；行方便慈，一切示现故；行无隐慈，直心清净故；行深心慈，无杂行故；行无诳慈，不虚假故；行安乐慈，令得佛乐故：菩萨之慈，为若此也”。文殊师利又问：“何谓为悲”？答曰：“菩萨所作功德，皆与一切众生共之”。“何谓为喜”？答曰：“有所饶益，欢喜无悔”。“何为为舍”？答曰：“所作福祐，无所希望”。<span lang="EN-US"></span></span></b></p>
<p>【释】既观众生如幻非有，菩萨又何为发慈、悲、喜、舍度众生哉？此文殊师利所由问之也。答云：正因众生如此，而诸众生妄想执著不自觉知，深可悲悯，故说如斯法令得悟，即真实慈。然欲令之得悟，或可顿悟，或必渐悟。以慈悲故，放下威光，说三乘法以为阶梯，说人天法以为阶梯，导之转恶为善，转动为静，转染为净。修学无量法门，随机利化，种种不一，此为从空出假观也。</p>
<p>【纪】此为慈悲喜舍观，亦名从空出假观，简名假观。此虽分慈、悲、喜、舍为四，但说慈较广，余三皆略。读经者，能以广显略，以略摄广，见慈为根本自心；能明乎慈，即明乎悲、喜、舍矣。净明为菩萨作是观已二句：因众生多不明斯究竟法故。行等之慈句：显法平等，无有高下故。无所起故句：一有所起，便落法相名言，不能无诤故。阿罗汉，有三义：一曰无生，能了法性无生也。二曰杀贼，能灭烦恼诸毒也。三曰应供，应受人天供养也。得如相故句：谓一如无二如。无因得故句：谓本心所自有。等一味故句：谓无所差别。无遗惜故句：谓不留余地。不受味故句：谓不贪乐禅味。无不知时故句：谓各得其宜。皆与一切众生共之句：谓令诸众生皆解脱一切烦恼生死之苦耳。</p>
<p><span style="color:#333399">壬三<span lang="EN-US">&nbsp;&nbsp;依住根本观</span></span></p>
<p><b><span style="color:teal">文殊师利又问：“生死有畏，菩萨当何所依”？维摩诘言：“菩萨于生死畏中，当依如来功德之力”。文殊师利又问：“菩萨欲依如来功德之力，当如何住”？答曰：“菩萨欲依如来功德力者，当住度脱一切众生”。又问：“欲度众生，当何所除”？答曰：“欲度众生，除其烦恼”。又问：“欲除烦恼，当何所行”？答曰：“当行正念”。又问：“云何行于正念”？答曰：“当行不生不灭”。又问：“何法不生，何法不灭”？答曰：“不善不生，善法不灭”。又问：“善、不善孰为本”？答曰：“身为本”。又问：“身孰为本”？答曰：“欲贪为本”。又问：“欲贪孰为本”？答曰：“虚妄分别为本”？又问：“虚妄分别孰为本”？答曰：“颠倒想为本”。又问：“颠倒想孰为本”？答曰：“无住为本”。又问：“无住孰为本”？答曰：“无住则无本。文殊师利！从无住本立一切法”。<span lang="EN-US"></span></span></b></p>
<p>【释】此文凡二：一者、善不善法，二者、善不善法之本。不善法、谓凡夫生死，善法、谓如来功德，不善法、善法根本，谓无明妄动与真如觉性。</p>
<p>夫发心本为解脱苦、空、无常、无我之生死，然灭受而取证又不能完具乎佛法，故又当于生死中行菩萨道，宏度群生，圆修佛德。但生于无明，死于无明，虽至地上菩萨见佛性犹有障罗縠，在生位犹有迷隔阴，一念失照，恒沙患起，夫生死乃如是其可畏也。设因生死可畏，心怀怯弱，或求速证涅槃退堕二乘，又如何护持欤？妙德举此以问，净名答以当依如来功德之力，此即菩萨之念佛也。佛华严经明初地至十地菩萨，不离念佛是也。盖菩萨本为修满佛功德故不灭度，然则设生怯弱欲退，即观佛之功德，依之生大歆仰，勇猛精进之心自不期而壮往直前。且知佛威德力无在不存，发菩萨心虽处生死，常为诸佛之所加被护持，故无所畏。又、观诸佛本因地中，皆曾历劫处于生死，修德利众，卒成佛果；引佛自况，夫复何畏！然欲依如来功德力，当如何居心乎？答曰：必常存心度脱一切众生乃可。不常存心度脱一切众生，则忘失菩萨心，忘失菩萨心则不能与佛心吻合，诸佛无从加护，故不获依如来功德力住。然度众生何所除脱？则亦除其烦恼而已。烦恼者何？诸躁动扰乱身心者是也。故除烦恼，常行正念，念不失正，自无躁动扰乱之患。何为正念？念佛、念法、念僧、念天、念戒、念定是也。卓尔精纯，湛然明了，诸恶无从发生，众善得其长养。此之一负、一正，一向、一背，旁敲侧击，密显中道。中道者何？不善不生、善法不灭之正念也。</p>
<p>夫善、不善性空，随所得身以为本，建善不善之界，起善不善之业。然得身乃由于夙生爱取之惑，储为引业无明，发行、生识，于有缘处忽起欲爱，遂成业系受身。欲贪以虚妄分别为本者，前之六识因境界风动而分别六尘，遂起爱、不爱也。颠倒想、即后二识因无明风动者也。又、虚妄分别即六、七二识遍计执性；颠倒想是八识染分依他起性，乃非有现有，非无现无者。无住：一、指根本无明，不觉妄动，刹那不住，故名无住；一、指真如，于一切法常为体性，无依住故名为无住。真如绝对不自知故，不可守故，即是无明妄动。无明妄动无自体故，无可得故，即是真如。真如为一切善法本，无明为一切不善本，于此更无元本，故曰从无住本立一切法。知夫身与无住为善、不善之本，则转不善为善固无难也。此为从空假入中道观也。</p>
<p>【纪】依住根本观，亦名空假平等观，简曰中观。惟此可作净佛国土正宗观。生死有畏句：因由种种烦恼结成。当依如来功德之力句：即当观佛，礼佛──观礼佛像、此属身业者──，念佛──属口业者，忆佛──属意业者。正念、即谓直心正念真如，如见一切法，了原无有二相。更知一念无明不灭，便使善法不生；倘能行于正念，便了善法显现不灭。所以经言：不善不生、善法不灭也。善不善皆属行业，故又云身为本。倘离于身，则善、不善皆无相可得。推之三业──身、口、意──亦皆以身为本，无身则自无口与意耳。欲贪为本句：凡人生于无明，实因过去生中未断贪欲，死后皆归在第八识──阿赖耶识──根本无明中，随业依类受生。虚妄分别为本句：由六根、六尘、起六识分别也。颠倒想为本句：谓法本无生，妄计有生。无住为本句：谓真如不守自性妄动──非真如不守自性，因无明妄动，瞥尔一念，自离自性。总之、根、身、器界种子之相，皆由八识显现。但八识所由能显现此根、身、器界种子之相者，又实依无住（即真如不守自性之妄动），与真如（即具有恒沙无量妄染之真如）二者为本耳。依无明为不觉义，依真如为觉义。此经虽显此种种不净之法，是在善修者反之从真如为本，则又皆为种种净法。此段为全经示行之径路，望诸君务当留意，其念之哉！</p>
<p><span style="color:#333399">辛二<span lang="EN-US">&nbsp;&nbsp;事证</span></span></p>
<p><b><span style="color:teal">时维摩诘室有一天女，见诸天人闻所说法，便现其身，即以天华散诸菩萨、大弟子上。华至诸菩萨，即皆堕落，至大弟子便著不堕。一切弟子神力去华，不能令去。尔时、天问舍利弗：“何故去华”？答曰：“此华不如法，是以去之”。天曰：“勿谓此华为不如法。所以者何？是华无所分别，仁者自生分别想耳。若于佛法出家，有所分别为不如法，若无所分别是则如法。观诸菩萨华不著者，已断一切分别想故。譬如人畏时，非人得其便；如是弟子畏生死故，色、声、香、味、触得其便也。已离畏者，一切五欲无能为也。结习未尽，华著身耳；结习尽者，华不著也”。<span lang="EN-US"></span></span></b></p>
<p><b><span style="color:teal">舍利弗言：“天止此室，其已久如”？答曰：“我止此室，如耆年解脱”。舍利弗言：“止此久耶”？天曰：“耆年解脱，亦何如久”？舍利弗默然不答。天曰：“如何耆旧、大智而默”？答曰：“解脱者无所言说，故吾于是不知所云”。天曰：“言说文字皆解脱相，所以者何？解脱者，不内、不外、不在两间，文字亦不内、不外、不在两间。是故舍利弗！无离文字说解脱也。所以者何？一切诸法是解脱相”。舍利弗言：“不复以离淫、怒、痴为解脱乎”？天曰：“佛为增上慢人说离淫、怒、痴为解脱耳，若无增上慢者，佛说淫、怒、痴性即是解脱”。舍利弗言：“善哉！善哉！天女！汝何所得、以何为证，辩乃如是”？天曰：“我无得、无证，故辩如是。所以者何？若有得、有证者，则以佛法为增上慢”。<span lang="EN-US"></span></span></b></p>
<p><b><span style="color:teal">舍利弗问：“天！汝于三乘为何志求”？天曰：“以声闻法化众生故我为声闻，以因缘法化众生故我为辟支佛，以大悲法化众生故我为大乘。舍利弗！如人入瞻卜林，唯嗅瞻卜，不嗅余香。如是若入此室，但闻佛功德之香，不乐闻声闻、辟支佛功德香也。舍利弗！其有释、梵、四天王、诸天、龙、神、鬼等入此室者，闻斯上人讲说正法，皆乐佛功德之香，发心而出。舍利弗！吾止此室十有二年，初不闻说声闻、辟支佛法，但闻菩萨大慈大悲、不可思议诸佛之法。舍利弗！此室常现八未曾有难得之法。何等为八？此室常以金色光照，昼夜无异，不以日月所照为明，是为一未曾有难得之法。此室入者，不为诸垢之所恼也，是为二未曾有难得之法。此室常有释、梵、四天王、他方菩萨来会不绝，是为三未曾有难得之法。此室常说六波罗密不退转法，是为四未曾有难得之法。此室常作天人第一之乐，弦出无量法化之声，是为五未曾有难得之法。此室有四大藏，众室积满，周穷济乏，求得无尽，是为六未曾有难得之法。此室、释迦牟尼佛、阿弥陀佛、阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1038" align="absmiddle">佛、宝德、宝炎、宝月、宝严、难胜、师子响，一切利成、如是等十方无量诸佛，是上人念时即皆为来，广说诸佛秘要法藏，说已还去，是为七未曾有难得之法。此室、一切诸天严室宫殿、诸佛净土皆于中现，是为八未曾有难得之法。舍利弗！此室常现八未曾有难得之法，谁有见斯不思议事，而复乐于声闻法乎”！</span></span></b></p>
<p><b><span style="color:teal">舍利弗言：“汝何以不转女身”？天曰：“我从十二年来求女人相了不可得，当何所转？譬如幻师化作幻女，若有人问何以不转女身，是人为正问不”？舍利弗言：“不也，幻无定相，当何所转”？天曰：“一切诸法亦复如是，无有定相，云何乃问不转女身”？即时天女以神通力，变舍利弗令如天女，天自化身如舍利弗。而问言：“何以不转女身”？舍利弗以天女像而答言：“我今不知何转而变为女身”？天曰：“舍利弗！若能转此女身，则一切女人亦当能转。如舍利弗非女而现女身，一切女人亦复如是，虽现女身而非女也。是故佛说：一切诸法非男非女”。即时天女还摄神力，舍利弗身还复如故。天问舍利弗：“女身色相，今何所在”？舍利弗言：“女身色相，无在无不在”！天曰：“一切诸法亦复如是，无在无不在。夫无在无不在者，佛所说也”。<span lang="EN-US"></span></span></b></p>
<p><b><span style="color:teal">舍利弗问天：“汝于此没，当生何所”？天曰：“佛化所生，无如彼生”。曰：“佛化所生，非没生也”。天曰：“众生犹然，无没生也”。舍利弗问天：“汝久如当得阿耨多罗三藐三菩提”？天曰：“如舍利弗还为凡夫，我乃当成阿耨多罗三藐三菩提”。舍利弗言：“我作凡夫，无有是处”。天曰：“我得阿耨多罗三藐三菩提，亦无是处。所以者何？菩提无住处，是故无有得者”。舍利弗言：“今诸佛得阿耨多罗三藐三菩提，已得、当得如恒河沙，皆谓何乎”？天曰：“皆以世俗文字数故说有三世，非谓菩提有去、来、今”。天曰：“舍利弗！汝得阿罗汉道耶”？曰：“无所得故而得”。天曰：“诸佛、菩萨亦复如是，无所得故而得”。尔时、维摩诘语舍利弗：“是天女已曾供养九十二亿诸佛，已能游戏菩萨神通，所愿具足，得无生忍，住不退转，以本愿故，随意能现，教化众生”。<span lang="EN-US"></span></span></b></p>
<p>【释】上观众生，明善不善同本，即明心、佛、众生三无差别之理。于此现为事实以证成之。天亦凡夫众生，又为女身，乃能具有如来功德智慧，转变从心，圣凡无界，正显心、佛、众生无差别也。此为一心圆融三观。</p>
<p>夫华者、诸法空华也。菩萨已离分别法执，故无所著；声闻分别取舍于涅槃、生死等诸法，故不唯著空亦复未能空有也。此空处俗、居僧分别法执。</p>
<p>舍利弗问天女止室久近，天女即事而真，推同声闻内证法性，令之自悟。又推同一切凡夫法皆即真性。舍利弗进问其何得何证而能如是，犹是执著行位修证，未领即事而真之旨，故进明乎无得无证。盖有证、有得，于佛法皆属功果边事，非真佛法。未得谓得，正增上慢。此空众生与佛分别法执。</p>
<p>舍利弗问三乘何求，天女答以唯一佛乘故能随现三乘。于是盛称大乘功德，广显维摩诘室八种功德。盖此室即法性佛国，故圆具一切、随现一切也。此空三乘分别法执，以明唯一佛乘。瞻卜、此云黄花。</p>
<p>以心幻师现种种身，虽现女身，实非男女。男女互转，圣凡互转，僧俗互转，此空二性分别法执，以明唯一佛性。明众生无所生而生，众生不异乎如来也。明菩提无所得而得，成佛无加乎自性也。于是维摩诘乃结赞天女之德，显是示现应化。</p>
<p>【纪】此章，即世俗词章家、剧曲家、所指为天女散华一场事实、因缘，亦全经之奇观也。如前述三观，皆一心上得，三心一境上现。此又为居凡夫地位者，自身观察自身法。天女，即所观之众生，亦即菩萨，亦即是佛也。前四句为总叙，以下皆别叙也。舍利弗答此华不如法句：即是小乘出家人法，不应著华鬘，故曰不如法。净名答无所分别是则如法句：实大乘菩萨法，平等之法，故曰如法。已断一切分别想故句：谓似以空投空，以水合水，正自无碍。结习未尽句：即谓习气种子，根本无明，未能断尽也。结习已尽句：即观一切法惟自一心，皆是真如也。耆年、耆旧，皆天女尊称舍利弗。解脱，为声闻所证之果相。解脱者无所言说句：小乘执解脱为必离文字言说。一切诸法是解脱相句：大乘见无离文字言说说解脱也。增上慢人，指未得谓得、未证谓证，则于佛法为增上慢。且第一义中，本无能得、能证之我，又安有所得、所证之法耶！心经言：“无挂碍故，无有恐怖”，可解舍利弗必欲去华之疑。又言：“无智亦无得”，可解舍利弗偏执解脱之误。三乘，谓声闻、缘觉、菩萨也。本一佛乘，以方便故列为三乘。大乘，对小乘而言则有大乘，如真大乘，则唯一佛乘耳。</p>
<p>天女说维摩诘之室，常现八未曾有难得之法，实显维摩诘之法身净土，皆依正大乘。金色光照二句：即常寂光土。常有释、梵、四天王二句：指福德智慧诸天人。求女人相了不可得句：谓凡众生相皆是菩提相。虽现女身而非女也句：反见如现男身亦实非男。无在无不在句：谓举能而言，一法不立；举用而言，万法齐彰也。更举梦境以证：如吾人曾于睡寐之际，禅观之中，得见如来金色之身，得历极乐宝严之土。质以告人，多不能信，谓其不能取是境以示人，为无在故。但转念所梦之境，历历分明不昧，自信决非伪造杜撰，徒托空言。惟吾心自能见，自能知，为无不在故。汝于此没句：谓尽此一报身义。众生犹然句：谓众生毕竟寂灭义。菩提无住处二句：谓有得便生能所二相，究竟无得乃得真性菩提。菩提，约分三种：一、实智菩提，二、方便菩提──无得而得，三、真性菩提──得无所得。总之、天女与舍利弗，往来十八番问答，九番开示，皆就舍利弗之所已知、已能者，推之于其所未知、未能。结以净名赞叹诸德，良有由矣。</p>
<p><a name="a08"></a><span style="color:#333399">佛道品第八<span lang="EN-US"></span></span></p>
<p><span style="color:#333399">庚二<span lang="EN-US">&nbsp;&nbsp;观佛道品</span></span></p>
<p>【释】佛道、梵语佛陀菩提。菩提、古翻为道，乃就中国所谓──先王之道，强名曰道──之道以意译之。据实、道路之道，梵语乃末伽也。故唐人译菩提为觉，不译为道。然觉之一字亦不能尽之。要之、佛所成就圆满之一切净善福慧法，总名为佛菩提，即此所谓佛道是也。前一品观众生以上达乎佛，此品明佛道以下达乎众生。前问疾品正明室空，所谓虽观诸佛国土永寂如空，而现种种清净佛土是也。此观众生品、佛道品，正明无诸侍者，所谓一切众魔及诸外道皆吾侍也。是以观众生之佛法，求佛到于众生，而成佛国主伴因果。</p>
<p><span style="color:#333399">辛一<span lang="EN-US">&nbsp;&nbsp;求菩提于烦恼</span></span></p>
<p><span style="color:#333399">壬一<span lang="EN-US">&nbsp;&nbsp;通达佛道</span></span></p>
<p><b><span style="color:teal">尔时、文殊师利问维摩诘言：“菩萨云何通达佛道”？维摩诘言：“若菩萨行于非道，是为通达佛道”。又问：“云何菩萨行于非道”？答曰：“若菩萨行五无间而无恼恚，至于地狱无诸罪垢，至于畜生无有无明、憍、慢等过，至于饿鬼而具足功德；行色、无色界道不以为胜；示行贪欲离诸染著，示行嗔恚于诸众生无有恚碍，示行愚痴而以智慧调伏其心；示行悭贪而内外所有、不惜身命，示行毁禁而安住净戒、乃至小罪犹怀大惧，示行嗔恚而常慈忍，示行懈怠而勤修功德，示行乱意而常念定，示行愚痴而通达世间、出世间慧；示行谄伪而善方便随诸经义，示行憍慢而于众生犹如桥梁，示行诸烦恼而心常清净，示入于魔而顺佛智慧、不随他教；示入声闻而为众生说未闻法，示入辟支佛而成就大悲、教化众生；示入贫穷而有宝手功德无尽，示入形残而具诸相好以自庄严，示入下贱而生佛种姓中具诸功德，示入赢劣丑陋而得那罗延身、一切众生之所乐见，示入老病而永断病根、超越死畏；示有资生而恒观无常、实无所贪，示有妻妾婇女而常远离五欲淤泥；现于讷钝而成就辩才、总持无失，示入邪济而以正济度诸众生，现遍入诸道而断其因缘，现于涅槃而不断生死。文殊师利！菩萨能如是行于非道，是为通达佛道。<span lang="EN-US"></span></span></b></p>
<p>【释】非道谓非佛道，三世、二十五有、烦恼杂染、业杂染、生杂染以及二乘之道，皆非佛道。虽非佛道而实一切皆是佛道，何者？非道得其通达，即是佛道。譬如奸盗顽嚣，能归正化，何非良民？五逆、三恶是世间之恶法。十善、八定是世间之善法，三毒、六蔽、谄伪、憍慢、烦恼、魔事是世出世间之恶法，声闻、辟支是世出世间之善法，贫穷、形残、下贱、赢劣丑陋、老病是人间苦事，资生、妻妾婇女是人间之乐事：凡是种种示现，各得其反而适乎正。现于讷顿而成就辩才总持无失，是行于愚夫而不堕于愚夫也；示入邪济而以正济度诸众生，是行于外道而不堕于外道也；现遍入诸道──谓六道轮回也──而断其因缘，是行于世间而不堕于世间也，亦即不堕于三界凡夫也；现于涅槃而不断生死，是行于涅槃而不堕于涅槃也，亦即不堕于二乘圣人也。在非道而超出非道，故得即诸非道通达佛道。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─四部洲──┐┌─南</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └┼─东&nbsp;&nbsp;&nbsp; ┌─地狱</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─四恶趣─┐&nbsp; ├─西&nbsp; ┌┼─饿鬼&nbsp; ┌─四王天</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; │&nbsp; └─北&nbsp; │├─畜生&nbsp; ├─忉利天</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─────┘└─修罗&nbsp; ├─夜摩天</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─六欲天─────────────┼─兜率天</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─化乐天</p>
<p>二十五有─┼─大梵天<span>&nbsp;&nbsp;&nbsp;&nbsp;&nbsp; </span>┌─初禅&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─他化天</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ├─二禅</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─四禅天───┼─三禅&nbsp; ┌─空无边处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─四禅&nbsp; ├─识无边处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─四空天────────┼─无所有处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └─非非想处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─无想天…………………………纯外道天</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─那含天…………………………五不还天</p>
<p>【纪】此章、若菩萨行五无间八句：指三恶道言，皆由因示果也。五无间，系造五逆恶者所受之地狱名，即阿鼻地狱。地狱分寒、热，劫数长短满，则皆可超脱耳。惟无间地狱，一经堕入，历时最长，受苦无间。有如世间罪人，永远监禁。</p>
<p>西域佛典中，载菩萨应身恶道救度众生者，如文殊曾现无间业，地藏曾常住于地狱，释尊曾入畜生道，观音曾入饿鬼道，斑斑可考。行色无色界道二句：指行三界言。示行贪欲六句：指行三毒言。示行悭贪十四句：指示六度而自行六蔽言。世间出世间慧，谓后得智与根本智也。犹如桥梁四字：谓戒谨心与恐惧心也。憍慢为根本烦恼，憍则属于慢相，慢则约有九种。诸烦恼三字，总上来所述各类恶法。魔，约有十类，如楞严想阴定境十重差别中，有怪鬼、魃鬼、魅鬼，年老成魔等是。不随他教句：以上皆叙世间有漏法。示入声闻句：以下皆叙出世无漏法。辟支佛为独觉果，亦不过藉显神通，使人生信仰心。贫穷，为人世苦恼事相。那罗延，为坚固义，又翻为金刚。佛种性，有二种释：一、由天竺人种推之者，刹帝利种为最贵。二、由十法界推之者，佛乘位为最贵。示有资生句：言世之俗事。示入邪济三句：言外道之度众。现遍入诸道四句：又总示轮回六道生死也。</p>
<p><span style="color:#333399">壬二<span lang="EN-US">&nbsp;&nbsp;明如来种</span></span></p>
<p><span style="color:#333399">癸一<span lang="EN-US">&nbsp;&nbsp;正明尘凡是如来种</span></span></p>
<p><b><span style="color:teal">于是维摩诘问文殊师利：“何等为如来种”？文殊师利言：“有身为种，无明、有爱为种，贪、恚、痴为种，四颠倒为种，五盖为种，六入为种，七识处为种，八邪法为种，九恼处为种，十不善道为种。以要言之，六十二见及一切烦恼，皆是佛种”。曰：“何谓也”？答曰：“若见无为入正位者，不能复发阿耨多罗三藐三菩提心。譬如高原陆地不生莲华，卑湿淤泥乃生此华。如是见无为法入正位者，终不复能生于佛法，烦恼泥中乃有众生起佛法耳。又如植种于空，终不得生，粪壤之地乃能滋茂。如是入无为正位者不生佛法，起于我见如须弥山，犹能发于阿耨多罗三藐三菩提心、生佛法矣。是故当知一切烦恼为如来种。譬如不下巨海，不能得无价宝珠，如是不入烦恼大海，则不能得一切智宝”。<span lang="EN-US"></span></span></b></p>
<p>【释】夫佛种从缘起，最初欣求佛道之心，即如来种。而彼最初发心者，实具足一切烦恼众生，非佛、非菩萨、尤非二乘圣人也。故曰：一有身、二惑、三毒、四倒、五盖、六入、七识处、八邪法、九恼处、十不善道以至一切烦恼，皆为佛种。畏烦恼，离生死，住无为，守空寂，则不能生佛功德也。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─于身不净计净</p>
<p>四颠倒─┼─于受非乐计乐</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─于心无常计常</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─于法无我计我</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─五超杂居识处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─离生喜乐识处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─定生喜乐识处</p>
<p>七识处─┼─离喜妙乐识处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─空无边识处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─识无边识处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─无所有识处</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─我</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─人</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─众生</p>
<p>八邪法─┼─寿者</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─断</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─常</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─有</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─无</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌过去</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─爱我怨敌───┼现在</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └未来</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌过去</p>
<p>九恼处─┼─憎我亲友───┼现在</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; └未来</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ┌过去</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─恼我自身───┼现在</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└未来</p>
<p>【纪】有生为种二句：明业报身，因痴有爱，皆可为修如来之正因。若见无为入正位者二句：明阿罗汉证到无生，则不复发大乘之道意。起我见如须弥山句：由好胜、上慢、贪著来；其实、在好胜者，正可移好胜之心，誓成无上佛道。在上慢者，正可移上慢之心，誓断无边烦恼。在贪著者，更可移此贪著之心，誓学无量法门，誓度无边众生。而此又概明佛道之缘耳。</p>
<p><span style="color:#333399">癸二<span lang="EN-US">&nbsp;&nbsp;反明真圣非如来种</span></span></p>
<p><b><span style="color:teal">尔时、大迦叶叹言：“善哉！善哉！文殊师利快说此语，诚如所言，尘劳之俦为如来种。我等今者不复堪任发阿耨多罗三藐三菩提心。乃至五无间罪犹能发意生于佛法，而今我等永不能发。譬如根败之土，其于五欲不能复利；如是声闻诸结断者，于佛法中无所复益，永不志愿。是故文殊师利！凡夫于佛法有反复，而声闻无也。所以者何？凡夫闻佛法，能起无上道心，不断三宝。正使声闻终身闻佛法、力、无畏等，永不能发无上道意”。<span lang="EN-US"></span></span></b></p>
<p>【释】此文大迦叶与文殊师利合唱，其所以奖励尘劳之俦发大心者至矣，愿居尘劳者勿生退屈而辜负迦叶之苦心也。据实、小乘证涅槃者，亦非不能回向大乘。但以生死之畏既离，亲爱之恩先舍，无足生其欣厌，起其慈悲，又有涅槃之安、三昧之乐之可自居，故未易回心耳。</p>
<p>【纪】此圣字，专指二乘圣果者言。根败，谓五根毁败，麻木不仁。不能复利句：谓不复能领略利益。凡夫于佛法有反覆句：谓即现在不信或诋毁，然已初种佛法善根于中心，不过现时上不信或诋毁耳。但于第二次触发时，则必先知有前次佛法，显现当前，自较前次深入议拟思量，或由此起慈信发心，而至究竟成就佛果。此有概明佛道之因也。</p>
<p><span style="color:#333399">辛二<span lang="EN-US">&nbsp;&nbsp;摄尘缘为佛事</span></span></p>
<p><b><span style="color:teal">尔时、会中有菩萨名普现色身，问维摩诘言：“居士父母、妻子、亲戚、眷属、吏民、知识悉为是谁？奴婢、僮仆、象马、车乘皆何所在”？于是维摩诘以偈答曰：“智度菩萨母，方便以为父，一切众导师，无不由是生。法喜以为妻，慈悲心为女，善心诚实男，毕竟空寂舍。弟子众尘劳，随意之所转。道品善知识，由是成正觉。诸度法等侣，四摄为妓女，歌咏诵法言，以此为音乐。总持之园苑，无漏法林树，觉意净妙华，解脱智慧果。八解之浴池，定水湛然满，布以七净华，浴此无垢人。象马五通驰，大乘以为车，调御以一心，游于八正路。相具以严容，众好饰其姿，惭愧之上服，深心为华鬘。富有七财宝，教授以滋息，如所说修行，回向为大利。四禅为床座，从于净命生，多闻增智慧，以为自觉音，甘露法之食，解脱味为浆，净心以澡浴，戒品为涂香。摧灭烦恼贼，勇健无能踰，降伏四种魔，胜旛建道场。虽知无起灭，示彼故有生，悉现诸国土，如日无不见。供养于十方无量亿如来，诸佛及己身，无有分别想。虽知诸佛国、及与众生空，而常修净土，教化于群生。诸有众生类，形声及威仪，无畏力菩萨一时能尽现。觉知众魔事，而示随其行。以善方便智，随意皆能现：或示老、病、死，成就诸群生，了知如幻化，通达无有碍。或现劫尽烧，大地皆洞然，众人有常想，照令知无常。无数亿众生，俱来请菩萨，一时到其舍，化令向佛道。经书、禁咒术，工巧诸技艺，尽现行此事，饶益诸群生。世间众道法，悉于中出家，因以解人惑，而不堕邪见。或作日月天、梵王、世界主，或时作地、水、或复作风、火。劫中有疾疫，现作诸药草，若有服之者，除病消众毒。劫中有饥馑，现身作饮食，先救彼饥渴，却以法语人。劫中有刀兵，为之起慈悲，化彼诸众生，令住无诤地。若有大战阵，立之以等力，菩萨现威势，降伏使和安。一切国土中，诸有地狱处，辄往到于彼，勉济其苦恼。一切国土中，畜生相食啖，皆现生于彼，为之作利益。示受于五欲，亦复现行禅，令魔心愦乱，不能得其便。火中生莲华，是可谓希有，在欲而行禅，希有亦如是。或现作淫女，引诸好色者，先以欲钩牵，后令入佛智。或为邑中主，或作商人导，国师及大臣，以祐利众生。诸有贫穷者，现作无尽藏，因以劝导之，令发菩提心。我心憍慢者，为现大力士，消伏诸贡高，令住无上道。其有恐惧众，居前而慰安，先施以无畏，令后发道心。或现离淫欲，为五通仙人，开导诸群生，令住戒、忍、慈。见须供事者，现为作僮仆，既悦可其意，乃发以道心。随彼之所须，得入于佛道；以善方便力，皆能给足之。如是道无量，所行无有涯，智慧无边际，度脱无数众。假令一切佛，于无数亿劫，赞叹其功德，犹尚不能尽。谁闻如是法，不发菩提心？除彼不肖人，痴冥无智者”。<span lang="EN-US"></span></span></b></p>
<p>【释】普现色身菩萨，即普现三界、七趣、二十五有，种种形类色身者是也。按在他经，如月上女经等，尝载：维摩诘姓雷氏，妻曰金姬，男名善思，女名月上。故维摩诘乃于佛时，在天竺实有生身之处者。玄奘大师西域记，亦载尝瞻礼其卧病之遗室，固非众香国菩萨暂来应化之可比也。但此中普现色身举问其父母、妻子、亲戚、眷属、吏民、知识、奴婢、僮仆及诸所有胥何所在，而维摩诘悉举佛法以答之者，正明佛国主伴交彻，因果圆融，即俗而真，即事而理，头头显露，物物全彰，无障无碍，非自非他，此大乘不可思议解脱之至也。故曰：“谁闻如是法，不发菩提心？除彼不肖人，痴冥无智者”。可谓竭法界之枢机，而罄其鼓舞轩扬之能事者矣。</p>
<p>净名答偈，析为三段：一、明种种皆为佛法，智度仆萨母以至胜旛建道场是也。此又有二：甲、佛法眷属，智度菩萨母以至以此为音乐是也。乙、佛法资具，总持之园苑以至胜旛建道场是也。二、明种种皆由示现，虽知无起灭以至皆能给足之是也。三、赞胜德劝发大心，如是无量以至痴冥无智者是也。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─戒净</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─心净</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─见净</p>
<p>七净华─┼─度疑净</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─分别道净</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─行断知见净</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─涅槃净</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─信</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─进</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─戒</p>
<p>七财宝─┼─惭愧</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─闻</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─舍</p>
<p></p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─定慧</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>┌─欲</p>
<p>四<span>&nbsp; </span>魔─┼─身</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>├─死</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>└─天</p>
<p>劫，梵语具云劫波，此翻时分，近人所谓时间是。短至一刹那劫，长至微尘点劫，皆得名之为劫。然通常所称为劫者，就此娑婆器世间长时代言。此又分三：一者、小劫：依南阎浮提人寿计算之，从八万四千岁每过百年减除一岁，减至十岁，再从十岁每过一代倍倍增加，又增至八万四千岁，如此一减、一增，为一小劫。减至十岁前有疫疠、饥馑、刀兵三灾，死人万分之九千九百九十九，谓小三灾。二者、中劫：积二十小劫以为一中劫，此中劫即人之世界生存期限。三者、大劫：合四中劫为一大劫，指此世界经历成、住、坏、空各二十小劫言。人之世界生存之期，即住劫也。住劫二十劫满，则入坏劫，人类与有生命者先空，其次植物、矿物等亦渐坏。其坏之者，凡分三种大灾：一为火灾，坏至初禅天止。经七火灾，有一水灾，坏至二禅天止。经七水灾，有一风灾，坏至三禅天止。</p>
<p>【纪】此章、普现色身菩萨之问，实由上问疾品中，空其室中无诸所有等句而来。净名之答偈中，智度菩萨母句：即指摩诃般若波罗密多，证入无生──即五蕴诸法皆空──能生菩萨诸功德法。智度之智，乃不起分别之根本智。方便以为父句：谓一切善行──后得智。本末互赅，法体显现，故曰父母。一切众导师句：即指十方三世诸佛也。因诸佛接引众生，离一切苦，得究竟乐，故曰导师。法喜以为妻句：谓乐法不复乐于五欲，心与法相交融和合，故曰为妻。菩萨得初地为欢喜地，又曰极喜地。慈悲以为女句：谓慈祥悲悯，皆显柔和事相，故曰为女。善心诚实男句：谓信心惭愧，具坚强功能，故曰诚实男。毕竟空寂舍句：谓以空寂之舍，喻法性空。弟子众尘劳句：谓以八万四千人喻尘劳众。随意之所转句：谓本可转尘劳为菩提也。善知识，谓诸助道者。善知识，约有教授、同行、外护三种。总持之园苑二句：陀罗尼，寓翻遮正合义。总持有念总持、定总持二种。觉意、指三十七道品中七觉、七意言。八解，指八背舍言。五通，六通除漏尽通言。一心，指车轴言。惭愧之上服句：见善根依惭愧起故。从于净命生句：见不入邪定、不为禅缚故。虽知无起灭句：谓本因不动故。示彼故有生句：谓随缘显现故。悉见诸国土至降伏使和安，为各说依正，示报有常无常也。觉知众魔事四句：谓于魔处随示而化魔也。世间众道法四句：谓于外道出家而化外道也。劫中有疾疫十六句：谓于劫中随示而解劫也。示受于五欲句：谓因魔持五欲以恼乱人故。先以欲钩牵句：谓因贪欲者，必向其说欲，乃可随顺得入故。大力士，兼智勇而言。皆能给足之句：谓不令其圆满如意、庆快生平也。如是道无量四句：见一切众生之业力，虽不可思议，而菩萨为度一切众生故，其神通方便之力，亦是不可思议。其实诸菩萨之心，与一切众生之心，本同体真如故。兹举近事以明之：现代末法中，凡疾疫、刀兵、饥馑之劫，屡见不鲜，岂诸佛菩萨无此神通方便之力以救度欤？其实多由一切众生共同招感之业力，弥漫无尽，障蔽最深。还求各自投诚、忏悔自心，立弘誓愿，远离恶法，不复更造，则知般若波罗密多，能除一切苦，真实不虚耳。</p>
<p><a name="a09"></a><span style="color:#333399">入不二法门品第九<span lang="EN-US"></span></span></p>
<p><span style="color:#333399">庚一<span lang="EN-US">&nbsp;&nbsp;入不二法门品</span></span></p>
<p>【释】夫数非止乎二，而今曰不二者、何耶？盖二者、对待也，随举一法之名，即有非此一法者与之相对待。如举曰人，则人之外一切皆为非人，人与非人相对成二，此二即摄尽一切法。故不二者，非以其是三、四、五、六、七、八等等也，亦非以其是一也。何则？一与非一相对，三与非三相对，乃至十与非十、百与非百、千与非千、万与非万相对，此皆二也，非不二也。夫然，则不二者，必将极乎智无分别，如无名相，审矣。愿由净名令诸菩萨随意各各说之，然后会归文殊师利之有言显无言，与维摩诘之无言显无言，非徒结示宗极，亦显法法对待，法法皆到达乎不二之地，非仅以默然为高，或借为拙藏。于此经内，舍利弗亦尝默然矣，何以不为文殊师利叹为真入不二法门也耶？世之辩难相诘，亦多理屈辞穷，默然无说，岂皆真入不二法门也耶？盖是穷微尽化，绝量超宗，洞然明曰，寂然灵照，心欲缘而虑忘，口欲谈而辞丧，于是乃叹为真入不二法门耳。此宁哑羊之类、矫乱之徒所得假之以为式哉！一切法皆二也，默默无言犹是二也，然可由之而契会不二之心性。门者、可由之义，入者、契会之义，故名为入不二法门。</p>
<p>【纪】此品、推穷乎名言之极而超乎名言，追穷乎数量之极而逾乎数量。绝诸对待，不落名言，乃为真入不二法门品也。非如前依与正对待，主与伴对待者。但引入此品中释其义趣：则依中现正，正中现依，主中现伴，伴中现主，交彻圆融，即事而理。诸佛（即主）、菩萨（即伴），法身（即正）、净土（即依），头头显露，物物齐彰，无障无碍，非自非他。前指为大乘不思议解脱之至者，又为此品真入不二法门之至也！</p>
<p><span style="color:#333399">辛一<span lang="EN-US">&nbsp;&nbsp;净名总问</span></span></p>
<p><b><span style="color:teal">尔时、维摩诘谓众菩萨言：“诸仁者！云何菩萨入不二法门？各随所乐说之”。<span lang="EN-US"></span></span></b></p>
<p>【纪】此章众字、诸字、各字，皆表总问概括之词。随所乐三字，即各各精神独──即不二──到处，亦即各各所入之不二法门也。</p>
<p><span style="color:#333399">辛二<span lang="EN-US">&nbsp;&nbsp;各入不二</span></span></p>
<p><span style="color:#333399">壬一<span lang="EN-US">&nbsp;&nbsp;就言入不二法门</span></span></p>
<p><b><span style="color:teal">会中有菩萨名法自在，说言：“诸仁者！生、灭为二，法本不生，今则无灭；得此无生法忍，是为入不二法门”。德守菩萨曰：“我、我所为二，因有我故便有我所，若无有我则无我所，是为入不二法门”。不眴菩萨曰：“受、不受为二，若法不受则不可得，以不可得故无取无舍、无作无行，是为入不二法门”。德顶菩萨曰：“垢、净为二，见垢实性则无净相，顺于灭相，是为入不二法门”。善宿菩萨曰：“是动、是念为二，不动则无念，无念即无分别，通达此者，是为入不二法门”。普眼菩萨曰：“一相、无相为二，若知一相即是无相，亦不取无相，入于平等，是为入不二法门”。妙臂菩萨曰：“菩萨心、声闻心为二，观心相空如幻化者，无菩萨心、无声闻心，是为入不二法门”。弗沙菩萨曰：“善、不善为二，若不起善、不善，入于无相际而通达者，是为入不二法门”。师子菩萨曰：“罪、福为二，若达罪性则与福无异，以金刚慧决了此相，无缚、无解者，是为入不二法门”。师子意菩萨曰：“有漏、无漏为二，若得诸治等，则不起漏、不漏想，不著于相，亦不住无相，是为入不二法门”。净解菩萨曰：“有为、无为为二，若离一切数则心如虚空，以清净慧无所碍者，是为入不二法门”。那罗延菩萨曰：“世间、出世间为二，世间性空即是出世间，于其中不入、不出、不溢、不散，是为入不二法门”。善意菩萨曰：“生死、涅槃为二，若见生死性则无生死，无缚、无解，不然、不灭。如是解者是为入不二法门”。现见菩萨曰：“尽、不尽为二，法若究竟，尽若不尽皆是无尽相，无尽相即是空，空则无有尽、不尽相。如是入者，是为入不二法门”。普守菩萨曰：“我、无我为二，我尚不可得，非我何可得？见我实性者不复起二，是为入不二法门”。电天菩萨曰：“明、无明为二，无明实性即是明，明亦不可取，离一切数，于其中平等无二者，是为入不二法门”。喜见菩萨曰：“色、色空为二，色即是空，非色灭空，色性自空。如是受、想、行、识，识、空为二，识即是空，非识灭空，识性自空。于其中而通达者，是为入不二法门”。明相菩萨曰：“四种异、空种异为二，四种性即是空种性，如前际、后际空故中际亦空。若能如是知诸种性者，是为入不二法门”。妙意菩萨曰：“眼、色为二，若知眼性于色不贪、不恚、不痴，是名寂灭。如是耳声、鼻香、舌味、身触、意法为二，若知意性于法不贪、不恚、不痴，是名寂灭。安住其中，是为入不二法门”。无尽意菩萨曰：“布施、回向一切智为二，布施性即是回向一切智性。如是持戒、忍辱、精进、禅定、智慧、回向一切智为二，智慧性即是回向一切智性，于其中入一相者，是为入不二法门”。深慧菩萨曰：“是空、是无相、是无作为二，空即无相，无相即无作；若空、无相、无作，则无心、意、识。于一解脱门即是三解脱门者，是为入不二法门”。寂根菩萨曰：“佛、法、众为二，佛即是法，法即是众，是三宝皆无为相，与虚空等。一切法亦尔。能随此行者，是为入不二法门”。心无碍菩萨曰：“身、身灭为二，身即是身灭，所以者何？见身实相者，不起见身及见灭身，身与灭身无二、无分别。于其中不惊、不惧者，是为入不二法门”。上善菩萨曰：“身、口、意善为二，是三业皆无作相。身无作相即口无作相，口无作相即意无作相，是三业无作相即一切法无作相。能如是随无作慧者，是为入不二法门”。福田菩萨曰：“福行、罪行、不动行为二，三行实性即是空，空则无福行、无罪行、无不动行。于此三行而不起者，是为入不二法门”。华严菩萨曰：“从我起二为二，见我实相者不起二法，若不住二法则无有识，无所识者是为入不二法门”。德藏菩萨曰：“有所得相为二，若无所得则无取舍，无取舍者是为入不二法门”。月上菩萨曰：“闇与明为二，无闇、无明则无有二，所以者何？如入灭受想定无闇、无明，一切法相亦复如是。于其中平等入者，是为入不二法门”。宝印手菩萨曰：“乐涅槃、不乐世间为二，若不乐涅槃、不厌世间则无有二。所以者何？若有缚则有解，若本无缚。其谁求解！无缚、无解，则无乐厌，是为入不二法门”。珠顶王菩萨曰：“正道、邪道为二，住正道者，则不分别是邪、是正。离此二者，是为入不二法门”。乐实菩萨曰：“实、不实为二，实见者尚不见实，何况非实？所以者何？非肉眼所见，慧眼乃能见，而此慧眼无见无不见，是为入不二法门”。<span lang="EN-US"></span></span></b></p>
<p>【释】此文自成三十一章。一、法自在无生门：一切法起于生而不起于不生，故此端为根本法门。悟无生法性名为法自在，乃空分别法执而见法空真如者也。凡愚分别，闻不生即执之为灭，不知灭因生有，先有生故后乃有灭。若推观诸法生处不可得，了见法性本未有生，生且无有，安从有灭？故不生者非谓灭也。灭者与生相待，今曰不生，实以诸对待法皆起于生，不生则诸对待法皆本未尝有，故入不二法也。二、德守无我门：德守者，真如守其性，不随无明妄动起我我所见也。三、不眴不受门：眴、目动也。目者、六根之首，不眴者六根不触受六尘，根不接尘，则识不起而诸法空寂矣。四、德顶实性门：顶者、最高最贵之义，故德顶即一切法实性，从实性以观之，则生死烦恼垢之实性，即菩提、涅槃净之实性。五、善宿不动门：宿者、本有，善者、净观。善宿者、本觉也。无明妄动有心念生，心念生则诸分别起，二者分别之端，此以本觉不动故不二也。六、普眼平等门：普眼者、一相无相平等遍照也。七、妙臂心空门：臂虽有二，而同为法身之妙用。犹大、小乘心相如幻，空无自性。出此数例，余可类推。</p>
<p>无相际、谓无善、不善相之实际。有漏、谓杂染法，无漏、谓清净法。漏者、过失之义。有为、无为之为，是造变义。有为是无常义，故生、异、灭之三相谓之有为相。诸不遍者必不常住，不常住者必非其实，故无为是遍、常、真实之义。那罗延、是坚固之义，或翻金刚。四种异、空种异，指四大之种异虚空之种。谓四大是有质碍，虚空是无质碍也。了皆即心为性，但有名言都无实性，则不二矣。身灭、谓证涅槃，不受后有。随拈一法皆成二相，即由二相以契不二，是谓入不二门。</p>
<p>【纪】法自在菩萨段中，得此无生法忍句：以三世推之，亦毕竟无生，此即是无生法性；能见此无生法性者，得无生法忍；得无生法忍者，便入不二门也。</p>
<p>不眴菩萨段中，眴之一字，为目动貌。眼为六根之首，而受色尘，故有所受。受，又分境界受、自性受。</p>
<p>德顶菩萨段中，见垢实性二句：以实性即是佛性，故无垢净。</p>
<p>善宿菩萨段中，不动则无念二句：谓动念皆由无明，倘无无明长养习气种子，即无名言一切分别。</p>
<p>普眼菩萨段中，一相无二相句：谓一一相即种种相，实本无相，相相无边。若为有相，相皆一合──金刚云：即是一合相，一合相者，即是不可取、不可说──故曰入于平等。</p>
<p>妙臂菩萨段中，观心相空如幻化四句：谓承上一乘而说为二。菩萨、声闻犹一身而有两臂，不过为善巧方便之妙用，更无分际可得。</p>
<p>弗沙菩萨段中，入于无相际而通达者句：谓无善与不善，分别对待之实际相可得也。</p>
<p>师子菩萨段中，以金刚慧三句：喻具有坚利之性──坚则妄想不破之，利则能破诸妄想──，解脱之能──此专属智者；此解脱非谓缚而后解，谓本来无缚也。</p>
<p>师子意菩萨段中，不起漏不漏想二句：一切能招未果之业法，为漏；无上正等觉及涅槃，为无漏。无此有漏、无漏二法念，及此有漏、无漏二法相也。</p>
<p>那罗延菩萨段中，世间性空句：谓亦如诸法体性本空。对于世间，亦本无出、入，故不溢不散。不溢属入世，不散属出世。</p>
<p>善意菩萨段中，若见生死性二句：正谓无实体相，因虚妄颠倒有。其实不入生死，不入涅槃，故无缚无解。</p>
<p>现见菩萨段中，尽若不尽四句：世法，谓皆不缘起，名尽。今佛法，若究竟随缘不变，不变随缘。多谓随缘者为无尽相，岂知不变者亦无尽相也，故曰皆是无尽相。</p>
<p>普守菩萨段中，我尚不可得四句：谓佛因众生执我而说无我法，其实本无自体，当体空寂之性，即是恒沙之性，故曰见我实性，不复起二。</p>
<p>喜见菩萨段中，色即是空七句：见五尘皆是心相，各由见分而显。心相，亦名自心相分。如镜中之影相，并无自体，体即镜之光明，均即是空。</p>
<p>明相菩萨段中，四种性即是空种性四句：如谓地大种性为坚，水大种性为湿，火大种性为业，风大种性为力，本不离四大而有空，亦不能离前后而有中间也。</p>
<p>妙意菩萨段中，眼性于色三句：谓眼性即同于色性，本无三毒──顺境贪，背境恚、中境痴也，当体是空。</p>
<p>无尽意菩萨段中，布施回向一切智二句：谓大布施者，三轮体空。如无能布施之我，亦无所受布施之人，中间布施之物亦无，即为修波罗密多布施法，亦即是回向一切智。故曰：布施性即是回向一切智性。能回向此佛智，则所修为无漏法；不回向，则所修为有漏法。净土念佛，发愿往生外，亦注重回向者，同此义。</p>
<p>深慧菩萨段中，则无心意识句：谓皆不缘起，能缘取一切境界而行于思虑者，为心、意、识，三者之同分义。识又专属分别了知，意又专属审察考虑，静又专属结合含藏，为心、意、识三者之别分义。其实即于一切法上，求其实体，则毕竟是空，皆离于分限而为无相，更无造作可得，故言无相、无作。</p>
<p>寂根菩萨段中，佛即是法二句：见三宝虽有同体、事相、自性之名，两足、离欲、众中三尊之号。事理因缘都归自性，自性真如，本体空寂。三宝皆为无相句；谓无能所皈依义。与虚空等句：谓周遍广大义。</p>
<p>心无碍菩萨段中，见身实相者四句：谓了法性本空。但阿罗汉先灭烦恼，尚遗身缚。后灭果报，始灰身泯智。身为积聚义，四大所积聚故。生灭相续曰积，众法和合曰聚。更如地球，为无数微尘结成，是本无有相，当体空寂之真如相故，即是身灭无可灭故。前寂根为八地菩萨，此心无碍为九地以上菩萨。能离所缘境碍，未断能缘心碍，必至九地以上菩萨，则能所、心境皆无碍矣。</p>
<p>上善菩萨段中，身口意善四字：身、口、意为三业。身业有三：杀、盗、淫。口业有四：恶口、两舌、妄语、绮语──一切戏谑诙谐皆属之。意业亦三：贪、嗔、痴。总为十恶，反之为十善。造作不失名业。是三业无作相二句：见三业体即真如，更无一法可得。</p>
<p>福田菩萨段中，福行二字，指三善道业。罪行二字，指三恶道业。不动行三字，指专修四禅定者。属于色界、无色界。三行实性是空句：见一一功德习染之相，皆为如来藏清净法身总相之全体，重重无尽。得此实性，便为无上行。</p>
<p>华严菩萨段中，见我实相者二句：谓所有对待，皆由我执而起，无我则无分别法。则无有识句：即是无有分别。如梁武帝问对朕者谁，达摩祖师答以不识是。</p>
<p>月上菩萨段中，闇与明三字，各有心与境之区别。属心之闇者，为无明。其明者，为观照。属境之闇者，为不见处。其明者，为见处。平等入，谓入于无明无闇耳。</p>
<p>宝印手菩萨段中，谓欣乐涅槃，则涅槃虽出世净妙法，一变而为世间染污法矣。若有缚则有解四句：谓必先有烦恼生死之苦累，而后方说脱此生死之苦，烦恼之累。如三祖初参二祖时，求为解脱。二祖谓：谁缚汝，三祖悟本来无缚，又将谁解是。</p>
<p>珠顶菩萨段中，住正道者二句：谓如来本为邪道不得已而说正道，使世无邪道，如来亦不说正道。</p>
<p>乐实菩萨段中，非肉眼所见四句：谓吾人肉眼平时之见，多系对境而显。境灭时见亦随灭，均属法尘分别影事。尚有不见之见真如慧眼在，此真见者，非对境故，故无见不见也。例如空观所见空相，尚非平等法性，以有所见故。如摩诃般若波罗密多照见五蕴皆空时，便为无见无不见，无对境故。</p>
<p><span style="color:#333399">壬二<span lang="EN-US">&nbsp;&nbsp;遣言入不二法门</span></span></p>
<p><b><span style="color:teal">如是诸菩萨各各说已，问文殊师利：“何等是菩萨入不二法门”？文殊师利曰：“如我意者，于一切法无言、无说、无示、无识，离诸问答，是为入不二法门”。<span lang="EN-US"></span></span></b></p>
<p>【释】一法之可言说者皆二，由二契应不二，即是由言以入无言。由种种言以入无言，则种种言莫非无言、无说、无示、无识。诸问答皆所不能到，莫非不二，斯真不二。正以诸菩萨皆宗极文殊师利，故在文殊师利之意，二入不二为二，本无有二，莫非不二，始入不二法门。</p>
<p>【纪】此章，以言遣言也。如我意者五句：是当时文殊无有文字言语，尚遗此文字言语之相。此经文殊为了因佛性──佛性三种：一、正因佛性，二、了因佛性，三、因缘佛性──，在契应不二究竟佛心也。</p>
<p><span style="color:#333399">壬三<span lang="EN-US">&nbsp;&nbsp;无言入不二门</span></span></p>
<p><b><span style="color:teal">于是文殊师利问维摩诘：“我等各自说已。仁者当说！何等是菩萨入不二法门”？时维摩诘默然无言。文殊师利叹曰：“善哉！善哉！乃至无有文字语言，是真入不二法门”。<span lang="EN-US"></span></span></b></p>
<p>【释】诸菩萨入不二法门，悉无二言也。而各言其由以入不二，是从无言而言其言言无言也。所言既穷，维摩诘乃即于其所言之无言，契会靡间。故诸菩萨皆入二门，而维摩诘则为不二。文殊师利叹为真入不二法门，所谓“动容扬古路，不堕悄然机”者也。然知文殊师利之独叹维摩诘，不知维摩诘之所默，即是诸菩萨之所言，与遍叹诸菩萨无异，是犹未悟不二者也。诸菩萨从无言而言，维摩诘从言而无言，则因此经本以维摩诘为正因佛性，法会大众为缘因佛性，文殊师利为了因佛性，故此不二法门始于净名之问，终于净名之默，独以维摩诘示无言之宗极也。</p>
<p>【纪】此章，遣无可遣也。默然无言句：不著一字，显当时净名无有文字言语，实离文字言语之相，斯真不二。此经净名为正因佛性，尤为殊胜难能，亦固其所。且举前次诸品，维摩诘所说种种方便、神通、智慧、圆妙之法，皆各显其能，名尽其妙；今一炉而冶之，皆默契于此章无言中，实显佛说无法可说真旨。通常三乘相共之法，有从有门入者，有从无门入者，更有从亦有亦无门入者，又有从非有非无门入者。但皆契入于无言，乃为真见法性。即进而推之大乘不共法，其宗极究竟处，亦是在契入此无言法性中耳。</p>
<p><span style="color:#333399">辛三<span lang="EN-US">&nbsp;&nbsp;时众获益</span></span></p>
<p><b><span style="color:teal">说是入不二法门品时，于此众中五千菩萨皆入不二法门，得无生法忍。<span lang="EN-US"></span></span></b></p>
<p>【释】此中入不二法门，得无生法忍，是登初地。</p>
<p><a name="a10"></a><span style="color:#333399">香积佛品第十<span lang="EN-US"></span></span></p>
<p><span style="color:#333399">庚二<span lang="EN-US">&nbsp;&nbsp;香积佛品</span></span></p>
<p>【释】五尘中、以声为缘生最无自体，其次当以香为最微，触为最粗。故触遍成四大，色成三大，味成二大，香唯地大，而声则但成空大也。言香积者、极言其积聚之精妙。盖质之可积者，莫精微净妙乎香者。过此以往，唯声之空更不可积。所谓建净佛国，当于空地，不于虚空。而香乃地之最微者，故香积佛之众香国，为净佛国之至。过此则为虚空，不足以建佛净国矣。夫香者何？戒香、定香、慧香、解脱香、解脱知见香，乃至八万四千波罗密香，无量无边佛功德香，唯此妙香之聚；谓之佛，亦谓之佛国。</p>
<p>上明佛国三种因果，共有六品。皆前一品明理、次一品成事者。上品既明佛国不二因果之理，故此显成佛国不二因果之事。</p>
<p>【纪】此品，显不二因果之事。显见净佛国土，必藉香尘，过此为空，使无从显现。五尘以香为最微相，触为最粗相。四大本无声，相触而有声，故触尘遍含地、水、火、风四大，色尘含地、水、火三大，味尘含地、水二大，香尘唯含有地之一大。香有善香、恶香，此但言善香。如五分无漏功德香等是。故显正报，名香积佛；显依报，名众香国也。</p>
<p><span style="color:#333399">辛一<span lang="EN-US">&nbsp;&nbsp;舍利弗引起</span></span></p>
<p><b><span style="color:teal">于是舍利弗心念：日时欲至，此诸菩萨、当于何食？时维摩诘知其意而语言：“佛说八解脱，仁者受行，岂杂欲食而闻法乎？若欲食者，且待须臾，当令汝得未曾有食”。<span lang="EN-US"></span></span></b></p>
<p>【释】处处舍利弗引起者，以示小乘圣智正为入大乘之方便，亦现分别法执遣之以证法空真如性也。前者不思议品念座，座为身之所依，于依正事最为明显。此品念食，以食摄他物为自身，转自身为他物，资益身心，调和众意，于依正、主伴不二之事最为明显也。</p>
<p>【纪】此章、日时欲至句：指日午正食时也。佛制：中日分、正午时乃食，因初日分为诸天食时，后日分为诸鬼道食时，佛处于中道故。经云：时节若至，其理自彰。于此可见前不可思议品中，舍利弗念座有座；此品舍利弗念食有食。亦见维摩诘所得神通，非徒显理也。</p>
<p><span style="color:#333399">辛二<span lang="EN-US">&nbsp;&nbsp;维摩诘显现</span></span></p>
<p><span style="color:#333399">壬一<span lang="EN-US">&nbsp;&nbsp;现香积佛国</span></span></p>
<p><b><span style="color:teal">时维摩诘即入三昧，以神通力示诸大众、上方界分过四十二恒河沙佛土，有国名众香，佛号香积，今现在。其国香气，比于十方诸佛世界人天之香，最为第一。彼土无有声闻、辟支佛名，唯有清净大菩萨众，佛为说法。其界一切皆以香作楼阁，经行香地，苑园皆香，其食香气周流十方无量世界。时彼佛与诸菩萨方共坐食。有诸天子皆号香严，悉发阿耨多罗三藐三菩提心，供养彼佛及诸菩萨。此诸大众，莫不目见。<span lang="EN-US"></span></span></b></p>
<p>【释】上方、指上求佛道之法门。过四十二恒河沙佛土，表从初住至妙觉地也。香气、指清净功德言，谓于诸佛凡圣同居土，清净功德最为第一也。如极乐世界犹有声闻众，香积佛国纯一大乘，故说法尤为清净也。其食香气周流十方无量世界，显自他身土融遍无碍。而咸见彼佛与菩萨方共坐食，受诸天子供养，正显依正、主伴不二之因果也。</p>
<p>【纪】此章、示诸大众上方界分句：众香国为佛菩萨最上清净功德结成者，故居上方，非同此娑婆世界，为众生凡夫业力招感而成者，居下方也。</p>
<p><span style="color:#333399">壬二<span lang="EN-US">&nbsp;&nbsp;请香积佛饭</span></span></p>
<p><b><span style="color:teal">时维摩诘问众菩萨：“诸仁者！谁能致彼佛饭”？以文殊师利威神力故，咸皆默然。维摩诘言：“仁！此大众无乃可耻”！文殊师利曰：“如佛所言，勿轻未学”。于是维摩诘不起于座，居众会前，化作菩萨相好光明，威德殊胜蔽于众会。而告之曰：“汝往上方界分，度四十二恒河沙佛土，有国名众香，佛号香积，与诸菩萨方共坐食。汝往到彼，如我词曰：维摩诘稽首世尊足下，致敬无量，问讯起居，少病、少恼，气力安不？愿得世尊所食之余，当于娑婆世界施作佛事，令此乐小法者得弘大道，亦使如来名声普闻”。时化菩萨即于会前升于上方，举众皆见其去。到众香界，礼彼佛足。又闻其言：“维摩诘稽首世尊足下，致敬无量，问讯起居，少病、少恼，气力安不？愿得世尊所食之余，欲于娑婆世界施作佛事，使此乐小法者得弘大道，亦使如来名声普闻”。<span lang="EN-US"></span></span></b></p>
<p>【释】以文殊师利威神力故咸皆默然者，此会诸菩萨众之同入不二法门者，未尝不能请饭于香积，徒欲抑之、扬之以为后学激劝，故共令当阳独出耳。然文殊师利又承神威神力者，故还述佛言勿轻未学以裁之。尝谓此经乃缘起乎释尊彻底之大悲心，维摩诘、文殊师利、舍利弗、迦叶等皆承佛大悲而共同宣扬者，意见乎是。</p>
<p>维摩诘之化作菩萨，乃从三昧力在空中变现一相好光明与众香国菩萨同等之菩萨，乃可往彼请饭，故曰威德殊胜蔽于众会。空中化现之理，有二种义：一者、一切诸法体皆空寂，空寂之体即是灵知，空寂灵知离名绝相，以愿力故或念力故，起一作意欲现何形，即有一如何之形现。虽吾人以无明妄动而起身根、器界，亦未尝非如幻如化，徒以生于不觉，未能自主。且由先业累积，成之以渐，故昧然罔知耳。二者、如大智度论明：四大极微种子，充满空界，无意力以为结集之中心，故无成形显现。诸佛菩萨心等空界，随兴一念皆能作集起形体之中心，故应念能从空中现身也。乐小法者，如求现身福报，或求来生人天福报，或求速得解脱生死，此皆不宏、不毅，不能任重致远，但求小效，硁硁自喜，将欲化而大之，使共游于莽荡无涯之不可思议解脱中，故令胜劣、净秽相形以会得其通也。</p>
<p><span style="color:#333399">壬三<span lang="EN-US">&nbsp;&nbsp;来众香国众</span></span></p>
<p><b><span style="color:teal">彼诸大士见化菩萨，叹未曾有。今此上人从何所来？娑婆世界为在何许？云何名为乐小法者？即以问佛，佛告之曰：“下方度如四十二恒河沙佛土，有世界名娑婆，佛号释迦牟尼，今现在于五浊恶世，为乐小法众生敷演道教。彼有菩萨，名维摩诘，住不可思议解脱，为诸菩萨说法，故遣化来，称扬我名并赞此土，令彼菩萨增益功德”。彼菩萨言：“其人何如、乃作是化？德力无畏，神足若斯”！佛言：“甚大！一切十方皆遣化往，施作佛事，饶益众生”。于是香积如来以众香钵盛满香饭，与化菩萨。时彼九百万菩萨俱发声言：“我欲诣娑婆世界供养释迦牟尼佛，并欲见维摩诘等诸菩萨众”。佛言：“可往。摄汝身香，无令彼诸众生起惑著心。又当舍汝本形，勿使彼国求菩萨者而自鄙耻。又汝于彼莫怀轻贱而作碍想，所以者何？十方国土皆如虚空。又诸佛为欲化诸乐小法者，不尽现其清净土耳”。时化菩萨既受钵饭，与彼九百万菩萨俱，承佛威神及维摩诘力，于彼世界忽然不现，须臾之间至维摩诘舍。时维摩诘即化作九百万师子之座，严好如前，诸菩萨皆坐其上。时化菩萨以满钵香饭与维摩诘，饭香普熏毗耶离城三千大千世界。<span lang="EN-US"></span></span></b></p>
<p>【释】观香积佛所教诫于彼诸菩萨之言，知彼诸菩萨乃上齐佛德之极，正须大悲下度群生，不可养尊处优以自高举。故此品为深心修集善法之终，下品即由彼土菩萨，入大悲弘度众生法门也。饭香普熏三千世界，是忍土即为众香国，秽隐于净，净现于秽，净秽交彻以无际也。</p>
<p>【纪】娑婆二字，此解：忍世苦。佛号释迦牟尼句：佛本出刹帝利王族。释迦牟尼、此言能仁寂默之义，上姓、下名可知。若合取其义者，慈悲普覆曰能仁，无为密证曰寂默。摄汝身香二句：见妙香本为种种清净功德之香，但令众生贪著此香，便又变为烦恼香，转使人增诸菩萨众化身来世为无所益之感想。十方国土二句：以实法性言。为欲化诸乐小法者二句：以佛功德言也。</p>
<p><span style="color:#333399">壬四<span lang="EN-US">&nbsp;&nbsp;来本佛国众</span></span></p>
<p><b><span style="color:teal">时毗耶离婆罗门、居士等，闻是香气，身意快然，叹未曾有。于是长者主月盖，从八万四千人，来入维摩诘舍。见其室中菩萨甚多，诸师子座高广严好，皆大欢喜。礼众菩萨及大弟子，却住一面。诸地神、虚空神、及欲、色界诸天，闻此香气，亦皆来入维摩诘舍。<span lang="EN-US"></span></span></b></p>
<p>【释】此中先人间众入室，共八万四千者，指八万四千尘劳皆转为功德。次三界神天众入室，指无数众生皆入圆融性海中。盖香气即菩萨所修净佛国土之行。大众闻香气而入室，即因菩萨修种种净行故，种种同类相感之众生来生其国也。前文殊师利、舍利弗等众是同修因行者，此则是果上所摄化也。</p>
<p>【纪】诸地神虚空神句：指三行──天行、地中行、空中行夜叉等言。而来入维摩诘舍句：见凡能闻此妙香者，皆来维摩诘舍中，实皆属有缘之众。而其能知此妙香又来自维摩诘室者，更为正因佛性之内熏耳。</p>
<p><span style="color:#333399">壬五<span lang="EN-US">&nbsp;&nbsp;食香积佛饭</span></span></p>
<p><b><span style="color:teal">时维摩诘语舍利弗等诸大声闻：“仁者可食！如来甘露味饭，大悲所熏，无以限意食之，使不消也。有异声闻念是饭少而此大众人人当食。化菩萨曰：“勿以声闻小德、小智称量如来无量福慧！四海有竭，此饭无尽。使一切人食搏若须弥，乃至一劫，犹不能尽。所以者何？无尽戒、定、智慧、解脱、解脱知见功德具足者所食之余，终不可尽”。于是钵饭悉饱众会，犹故不儩。其诸菩萨、声闻、天、人食此饭者，身安快乐，譬如一切乐庄严国诸菩萨也。又诸毛孔皆出妙香，亦如众香国土诸树之香。<span lang="EN-US"></span></span></b></p>
<p>【释】如来大悲，与诸众生同体，甘露法食即从佛之大悲心成，全心是食，全食是心。不生分别，自成资益；稍存限量，即成执滞。故维摩诘劝食之先，举为戒之。何者？食不消则甘露变为毒药故也。未得本不生灭无分别心，不能与佛清净法流相通起菩萨行，亦是此意。食者、是受用义，佛以无尽福慧解脱为受用法，等法界、虚空界利乐众生尽未来际无有穷尽，故曰悉饱众会犹故不儩。儩者、尽也。食此饭者，身安快乐，是成就众生正报严净也。毛孔皆出妙香，如众香国诸树之香，随成就众生则国土净也。</p>
<p>【纪】如来甘露饭味二句：见由无量功德而成。无以限意食之句：含事理二义：以理而言、有不可划分、差别而食意。以事而言，有放开肚皮、任量而食意。有异声闻念是饭少句：指正落有限。使一切人食二句：指室中大众。乃至一劫二句：此处一切、须弥、一劫等语，实显无尽义，正见皆同法性耳。无尽戒定智慧解脱解脱知见三句：正显惟大乘菩萨，具此五分法身功德，乃能无尽，若小乘则为有尽。</p>
<p><span style="color:#333399">壬六<span lang="EN-US">&nbsp;&nbsp;明彼土说法</span></span></p>
<p><b><span style="color:teal">尔时、维摩诘问众香菩萨：“香积如来以何说法”？彼菩萨曰：“我土如来无文字说，但以众香令诸天人得入律行。菩萨各各坐香树下，闻斯妙香，即获一切德藏三昧。得是三昧者，菩萨所有功德皆悉具足”。<span lang="EN-US"></span></span></b></p>
<p>【释】此文是明随国土净则说法净，随说法净则智慧净，随智慧净则其心净，随其心净则一切功德净是也。此为深心修集一切善法之极，亦为净行之极，故下即明从净土以垂化秽土之法，所谓大悲下度一切众生是也。</p>
<p>【纪】得入律行四字：即谓身心调伏合度，证入三昧。若“此方真教体，功德在音闻”，乃言娑婆世界释迦佛教体，在文字言说，属于色、声二尘。而彼众香国中香积佛教体，不必文字言说，且专重于香尘耳。</p>
<p><span style="color:#333399">壬七<span lang="EN-US">&nbsp;&nbsp;明此土说法</span></span></p>
<p><b><span style="color:teal">彼诸菩萨问维摩诘：“今世尊释迦牟尼以何说法”？维摩诘言：“此土众生刚强难化，故佛为说刚强之语以调伏之。言是地狱，是畜生，是饿鬼，是诸难处，是愚人生处；是身邪行、是身邪行报，是口邪行、是口邪行报，是意邪行、是意邪行报；是杀生、是杀生报，是不与取、是不与取报，是邪淫、是邪淫报，是妄语、是妄语报，是两舌、是两舌报，是恶口、是恶口报，是无义语、是无义语报，是贪嫉、是贪嫉报，是嗔恼、是嗔恼报，是邪见、是邪见报；是悭吝、是悭吝报，是毁戒、是毁戒报，是嗔恚、是嗔恚报，是懈怠、是懈怠报，是乱意、是乱意报，是愚痴、是愚痴报；是结戒、是持戒、是犯戒、是应作、是不应作，是障碍、是不障碍，是得罪、是离罪，是净、是垢，是有漏、是无漏，是邪道、是正道、是有为、是无为，是世间、是涅槃。以难化之人心如猿猴，故以若干种法制御其心，乃可调伏。譬如象马儱悷不调，加诸楚毒乃至彻骨，然后调伏。如是刚强难化众生，故以一切苦切之言乃可入律”。彼诸菩萨闻说是已，皆曰：“未曾有也！如世尊释迦牟尼佛，隐其无量自在之力，乃以贫所乐法度脱众生。斯诸菩萨亦能劳谦，以无量大悲生是佛土”。<span lang="EN-US"></span></span></b></p>
<p>【释】若修净佛国行之至而自住于清净报中，不观没在苦海中之苦恼众生发大悲心，深垂救济，亦焉贵有此修净佛国行之菩萨哉！故如悲华经中所说：阿弥陀、观世音、文殊师利等等，皆释尊于过去劝发菩提心者，彼皆发愿取清净土，独释尊愿常生秽土救苦众生。何者？净土虽亦能令苦恼众生慕之而求往生，但诸众生没在苦中，又安知有净佛国土而求往生也哉！悲愿深重，任其艰钜，故为诸佛共钦赞为大悲芬陀利华。今此世界险乱困苦极矣，望学佛者皆发大悲愿而绍隆佛志，勿徒求自了也。</p>
<p>【纪】言是地狱三句：地狱分二：一、寒地狱，居地边际，如地球南北寒带冰洋。二、热地狱，居地中心，如地球赤道热带及地心之蕴火。畜生分三：一、谓饲养于人而生。二、谓嗅味而生。三、谓横傍而生。饿鬼，鬼类甚多，详如楞严经。凡称鬼者，为虚怯之义，悭贪为罪，洎报鬼伦，亦以嗅味为食，空腹高心，故名饿鬼。凡在生前贪著好胜，贡高我慢，死后受报，便属此类。明三途恶趣，无非三毒招感。又名火途、血途、刀途，互相啖噬残杀为义，故曰三恶道。是身邪行六句：指由六种根起惑造业也。问：六根何止三业？答：眼、耳、鼻三根，但能发识了境，而不自造业，故仅列身、口、意三根居多，有由来者耳。是杀生下二十六句：指十善相反为十恶，六度相反为六蔽。皆属恶业，皆是恶报。且均含有现世生前报及死后隔世报之二种。是结戒下十八句：指净染诸业，净染诸报，亦含有世间、出世间之二种也。以难化之人下十二句：正说释迦世尊之不得已，本娑婆界中众生种种分别之心，立种种分别之戒。贫所乐法四字，指众小乘，只忻求人天福报，及自了生死之义耳。</p>
<p><span style="color:#333399">壬八<span lang="EN-US">&nbsp;&nbsp;明此土德行</span></span></p>
<p><b><span style="color:teal">维摩诘言：“此土菩萨于诸众生大悲坚固，诚如所言。然其一世饶益众生，多于彼国百千劫行。所以者何？此娑婆世界有十事善法，诸余净土之所无有。何等为十？以布施摄贫穷，以净戒摄毁禁，以忍辱摄嗔恚，以精进摄懈怠，以禅定摄乱意，以智慧摄愚痴，说除难法度八难者，以大乘法度乐小乘者，以诸善根济无德者，常以四摄成就众生：是为十”。彼菩萨曰：“菩萨成就几法，于此世界行无疮疣，生于净土”？维摩诘言：“菩萨成就八法，于此世界行无疮疣，生于净土。何等为八？饶益众生而不望报；代一切众生受诸苦恼，所作功德尽以施之；等心众生，谦下无碍；于诸菩萨视之如佛；所未闻经闻之不疑；不与声闻而相违背；不嫉彼供，不高己利，而于其中调伏其心；常省己过，不讼彼短，恒以一心求诸功德：是为八法”。<span lang="EN-US"></span></span></b></p>
<p>【释】诸净土中无有贫穷等六蔽之患，故亦无六度之德。无八难，故亦无除八难法。如众香国无小乘，故亦无度小乘之大乘。无无德者，亦无济无德之善根。净土不须四摄法成就众生，故亦无成就众生之四摄法。夫六度乃至四摄法，皆胜德也，顾为诸余净土所无，而为秽恶之土所偏有。然则过患实为功德之本，明矣。故有大悲勇猛之士，正须常住浊世。恒修胜行，一日之善能抵净土中修行百千劫，夫孰不应欣此奇遇而精进为之哉！无量寿经等说往生净土，若于此土能读诵大乘、尊重三宝、孝养父母、慈济众生者，以之求生净土，即臻上品。如或一生彼土下品之中，若欲转登上品，则非多劫修行不能，于此亦可见秽土中修行虽难而实胜也。行无疮疣，谓无过失，即是无漏之义。此有八法，乃为真正得生净土之行。在此人间世者，无论但为自度求生净土，或为修取净土摄化众生，皆须依此修学，乃能离过绝非，得佛国净。夫望得福报而不饶益众生者，可无论矣。虽能饶益众生而望果报，即不免乎疮疣。何者？一望报、则果报尽时德业随之亦尽，不能尽于未来无有穷竭，一也。望报而报未能即成，因之或生疲怠之念，不能增进，二也。故此不能行无疮疣生于净土。余之七法，可类推之。</p>
<p>【纪】此段，本为全经集行之大观，详为开示行门。如历述先修观行，观自身不净、空、苦、无常、无我，而起正信。更推观佛身境，广博严净而发大心。次当坚固正信心而发深行，彻见真实法性，知一切恒沙功德妙用非从外来，原同本觉，皆由自体真心上显现，真性中流出，悟得究竟，证得圆满；终当以无量大悲而观无边众生苦行，尽愿救度，不遗余力。所谓“见佛了生死，如佛度一切”也。大悲坚固力句：谓不退缩义。然其一世下，说菩萨度他法门，十事善法，即合为十波罗密也。前六，经文说布施、持戒、忍辱、精进、禅定、智慧甚明。后四、说除八难法句，属力波罗密。以大乘法句，属愿波罗密。以诸善根句，属智波罗密。常以四摄句，属方便波罗密。布施，能所皆无定限。贫穷、约有三种：一、无财宝，乞丐下贱是。二、无智德，愚狠顽嚚是。三、无威力，为水火力兵所困厄是。忍辱、诸经多单提谆谆诲人以凡遇逆境，逆来顺受。如人詈骂加我，我不生嗔恨；纵来再骂，决不致三。是此忍辱，不独摄治自身嗔恚，亦可摄治他人嗔恚。精进，谓当精进一切善法。如现时人，非不精进，但多为贪欲勤劳，鸡鸣而起，惟日孜孜。由户不由道，好色不好德，似此其由者、好者终不得为精进；其不由、不好者，实落于懈怠耳。菩隡成就八法下，说菩萨自度法门。饶益众生二句：指善于回向。代一切众生受诸苦恼二句：指不自居名位。等心众生二句：指以平等心向一切众生。于诸菩萨二句：指亦以平等心视诸菩萨。所未闻经二句：指不谤大乘法。印度佛灭度后，先流通小乘法典，故群起疑谤，谓大乘非佛所说之法。不与声闻而相违背句：指不废小乘法。不嫉彼供四句：指存养进修也。常省己过四句：指省察克治也。一心、指定心言。功德、指全经解脱不可思议、一切六度万行功德言耳。</p>
<p><span style="color:#333399">辛三<span lang="EN-US">&nbsp;&nbsp;法会众获益</span></span></p>
<p><b><span style="color:teal">维摩诘、文殊师利于大众中说是法时，百千天人皆发阿耨多罗三藐三菩提心，十千菩萨得无生法忍。<span lang="EN-US"></span></span></b></p>
<p>【释】从佛道品以来，会众获益，皆得无生法忍。正显行位渐高，皆已曾发菩提心也。</p>
<p><a name="a11"></a><span style="color:#333399">菩萨行品第十一<span lang="EN-US"></span></span></p>
<p><span style="color:#333399">戊三<span lang="EN-US">&nbsp;&nbsp;大悲普度众生</span></span></p>
<p>【释】独此品标名菩萨行，以所说之尽无尽解脱门，专为功德具足之菩萨说大悲无尽行者。此大悲无尽行正是菩萨特殊之德，虽佛果后之所行者亦属乎此。如所谓教化众生终不厌倦、护持正法不惜身命、意而有勇志而不倦等，正所谓菩提萨埵心是也。于佛法中得心开意解者，观众生苦、念如来恩，于是不可不深识之。</p>
<p>【纪】此品、谓以前所说恒沙功德，皆为菩萨不共之行，不求小果，不取近效，是为发菩萨心，行菩萨道。</p>
<p><span style="color:#333399">己一<span lang="EN-US">&nbsp;&nbsp;现瑞见佛</span></span></p>
<p><b><span style="color:teal">是时、佛说法于庵罗树园，其地忽然广博严事，一切众会皆作金色。阿难白佛言：“世尊！以何因缘有此瑞应？是处忽然广博严事，一切众会皆作金色”。佛告阿难：“是维摩诘、文殊师利与诸大众恭敬围绕，发意欲来，故先为此瑞应”。于是维摩诘语文殊师利：“可共见佛，与诸菩萨礼事供养”。文殊师利言：“善哉！行矣，今正是时”。维摩诘即以神力，持诸大众并师子座，置于右掌，往诣佛所。到已著地，稽首佛足，右绕七匝，一心合掌，在一面立。其诸菩萨即皆避座，稽首佛足，亦绕七匝，于一面立。诸大第子、释、梵、四天王等亦皆避座，稽首佛足，在一面立。于是世尊如法慰问诸菩萨已。各令复坐，即皆受教。众坐已定，佛语舍利弗：“汝见菩萨大士自在神力之所为乎”？“唯然，已见”。“汝意云何”？“世尊！我睹其为不可思议，非意所图，非度所测 ”。<span lang="EN-US"></span></span></b></p>
<p>【释】此经自佛国品之后，凡现三相以为事端：一者、是方便品净名示疾，发生方便、弟子、菩萨三品。二者、是问疾品示现室空无诸所有独寝一床，如次发生第五、第六、第七，第八、第九、第十、六品。独寝一床，即为不二因果之象。此品则于佛地忽现广博严事之相，乃表从因至果，会因行之流归果德之海，从果海倒驾大慈悲舟楫以津济苦恼众生也。</p>
<p>维摩诘是正因佛性，登地之上则为法身。文殊师利是佛加被之智。其余大众，皆为法身土中别别依正、主伴、因行、果德，故持以维摩诘右掌而至佛地。到已各各避座礼佛，在一面立，受佛慰问，众复坐定，一切因行皆转成佛地中之因行也。佛令舍利弗述其所见事，是结成室中不可思议解脱法门也。</p>
<p>【纪】此章，其地忽然广博严事三句：谓至此处境界所现，已邻佛果地，与本因心地见又不同。可共见佛下五句：谓一切善萨所修功德具足圆满时，当泯同果海也。约本经有六时法会：一、佛国品中，实积长者子同行献盖时法会。二、方便品中，毗耶离国王大臣率众问疾时法会。三、弟子品中，佛集诸弟子、善萨遣使问疾时法会。四、文殊师利问疾品中，文师率众来维摩诘室时法会。四、香积佛品中，众香国诸菩萨至维摩诘时法会（此会中，又附加人天二众闻香皆来维摩诘舍法会）。六、便为此时，一切众会菩萨神众往诣佛所法会。共为二处所：一、庵罗树园，一、维摩诘舍而已。维摩诘即以神力下六句：显依正二报，皆可持方便智，达慈悲海，到圆觉地。稽首佛足句：谓通常首居上尊，足居下贱，今诸菩萨众皆自稽其首而礼佛足，表极尊崇于佛也。右绕七匝句：右绕明乎非左道。寻常礼数，多一匝、三匝者，今绕至七匝，亦表极恭敬于佛也。</p>
<p><span style="color:#333399">己二<span lang="EN-US">&nbsp;&nbsp;闻法兴供</span></span></p>
<p><span style="color:#333399">庚一<span lang="EN-US">&nbsp;&nbsp;广显佛事</span></span></p>
<p><b><span style="color:teal">尔时、阿难白佛言：“世尊！今所闻香自昔未有，是为何香”？佛告阿难：“是彼菩萨毛孔之香”。于是舍利弗语阿难言：“我等毛孔亦出是香”。阿难言：“此所从来”？曰：“是长者维摩诘从众香国取佛余饭，于舍食者，一切毛孔皆香若此”。阿难问维摩诘：“是香气住当久如”？维摩诘言：“至此饭消”。曰：“此饭久如当消”？曰：“此饭势力至于七日，然后乃消。又、阿难！若声闻人未入正位食此饭者，得入正位然后乃消。已入正位食此饭者，得心解脱然后乃消。若未发大乘意食此饭者，至发意乃消。已发意食此饭者，得无生忍然后乃消。已得无生忍食此饭者，至一生补处然后乃消。譬如有药，名曰上味，其有服者，身诸毒灭然后乃消。此饭如是，灭除一切诸烦恼毒，然后乃消”。阿难白佛言：“未曾有也！世尊！如此香饭能作佛事”。佛言：“如是！如是！阿难！或有佛土以佛光明而作佛事，有以诸菩萨而作佛事，有以佛所化人而作佛事，有以菩提树而作佛事，有以佛衣服、卧具而作佛事，有以饭食而作佛事，有以园林、台观而作佛事，有以三十二相、八十随形好而作佛事，有以佛身而作佛事，有以虚空而作佛事，众生应以此缘得入律行。有以梦、幻、影、响、镜中像、水中月、热时焰、如是等喻而作佛事，有以音声、语言、文字而作佛事。或有清净佛土，寂寞无言、无说无示无识无作无为而作佛事。如是阿难！诸佛威仪进止诸所施为，无非佛事。阿难！有此四魔、八万四千诸烦恼门，而诸众生为之疲劳，诸佛即以此法而作佛事，是名入一切诸佛法门。菩萨入此门者，若见一切净好佛土，不以为喜，不贪不高；若见一切不净佛土，不以为忧，不碍不没。但于诸佛生清净心，欢喜恭敬，未曾有也。诸佛如来功德平等，为教化众生故而现佛土不同。阿难！汝见诸佛国土地有若干，而虚空无若干也。如是见诸佛色身有若干耳，其无碍慧无若乎也。阿难！诸佛色身、威相、种姓、戒、定、智慧、解脱、解脱知见、力、无所畏、不共之法、大慈、大悲、威仪所行、及其寿命、说法教化、成就众生、净佛国土、具诸佛法，悉皆同等，是故名为三藐三佛陀，名为多陀阿伽度，名为佛陀。阿难！若我广说此三句义，汝以劫寿不能尽受。正使三千大千世界满中众生，皆如阿难多闻第一，得念总持，此诸人等以劫之寿亦不能受。如是，阿难！诸佛阿耨多罗三藐三菩提无有限量，智慧辩才不可思议”。<span lang="EN-US"></span></span></b></p>
<p>【释】香饭之力，能消一切烦恼而得无生法忍乃至一生补处，正显香饭能作之佛事也。佛遂因之广明种种不同佛国、所作种种不同佛事。要之、根尘动静无不可依之悟入者，以开拓执著文字语言为法义之见；亦明种种佛事，在佛无不能作，但随调御众生便利而现差别，不于其中横生高下优劣之想。何者？佛功德非常人知见所能测量，故生下众香菩萨之悔责心也。</p>
<p>【纪】此章言佛事，约有两种：一、度众生，一、转法轮也。转法轮，有谓专属佛说法时言者：第一时、为初转，为钝根下类众生转小乘法轮，即是说提胃、阿含等经时也。第二时、为中转，为中根一类众生转三乘法轮，即是说深密、方广等经时也。第三时、为后转，为利根上类众生转大乘法轮，即是说妙智般若等经时也。初转名隐实教，譬如日升转照黑山。中转名引摄教，譬如日升次照高原。后转名融通教，譬如日升普照一切大地。今所闻香三句：先显以鼻作佛事而发问端，后显五根皆可作佛事也。此饭势力三句：本与念佛至于七日，一心不乱，命中成佛义同。得入正位句：谓须陀洹果见生空法性。得心解脱句：谓阿罗汉果，得无碍自在。发大乘意，为大乘初地菩萨。得无生忍，为经二阿侩祇劫八地菩萨。一生补处，为等觉地菩萨。烦恼毒，天台虽分五住，不外人我、知见二障而已。或有佛土下：推世间诸事皆可作佛事。菩提树三字，指佛成道处。卧具等，亦具含佛之衣钵等义。佛钵，据载为四天王所献，本有四钵，佛合为一。六朝法显法师，尚及见之。相传投物其中，尽量不满，其灵妙为若此也。三十二相，即指佛相。八十随形好，谓随一一相上有若干种好也。佛百劫修相好，皆为乐相。梦、幻、影、响等喻，皆为苦相。音声、语言、文字，即合眼识、耳识、意识三种而为体。离于意识，则音声、语言、文字、皆不能成立。清净佛土四字，即指常寂光土。无识、无作、无为六字，即谓不分别、不造作、不生灭也。是名一切诸佛法门句：总结上来诸佛事实，显十方三世各教体，皆是诸佛如来欲令法音宣流，变化所作。但佛不说法，皆依菩萨而作佛事，佛为体位，本无言说故耳。菩萨入此门者七句：名属释尊教导阿难，实则化度众香国诸菩萨众，正对治其贪著清净之病。汝见诸佛国土地有若干四句：释尊显示依正二报之相，本具圆妙功德平等。三藐三佛陀，此言正遍知义。多陀阿伽度，此言如来义。佛陀，此言觉者义。正遍知、如来、觉者，合为佛自受用身，原无何等差别，故曰其诸佛法，悉皆同等；且佛身实真如法身也。</p>
<p><span style="color:#333399">庚二<span lang="EN-US">&nbsp;&nbsp;赞扬大乘</span></span></p>
<p><b><span style="color:teal">阿难白佛言：“我从今已往，不敢自谓以为多闻”。佛告阿难：“勿起退意，所以者何？我说汝于声闻中为最多闻，非谓菩萨。且止，阿难！其有智者，不应限度诸菩萨也。一切海渊尚可测量，菩萨禅定、智慧、总持、辩才、一切功德不可量也。阿难！汝等舍置菩萨所行。是维摩诘一时所现神通之力，一切声闻、辟支佛于百千劫尽力变化所不能作”。<span lang="EN-US"></span></span></b></p>
<p>【释】夫小乘者，如病鸟得一枝之栖以止。大乘漭荡无涯，不可限量，故此非小与大之比，而一有量一无量之比也。结归维摩诘者，即举现事以为证也。</p>
<p>【纪】此章、阿难乃释尊堂弟，常随佛闻法者。此外尚有贤阿难、欢喜阿难、欢喜海阿难，即结集大乘经典者。于声闻中四字，指小乘法中。非谓菩萨四字，即非谓大乘法中。一时，如由文殊问疾品至今来佛所，皆得谓之一时也。</p>
<p><span style="color:#333399">庚三<span lang="EN-US">&nbsp;&nbsp;说菩萨行</span></span></p>
<p><b><span style="color:teal">尔时、众香世界菩萨来者，合掌白佛言：“世尊！我等初见此土生下劣想，今自悔责，舍离是心。所以者何？诸佛方便不可思议，为度众生故，随其所应现佛国异。唯然，世尊！愿赐少法！还于彼土，当念如来”。佛告诸菩萨：“有尽无尽解脱法门，汝等当学。何谓为尽？为有为法。何谓无尽？谓无为法。如菩萨者，不尽有为，不住无为。何谓不尽有为？谓不离大慈、不舍大悲，深发一切智心而不忽忘。教化众生终不厌倦，于四摄法常念顺行；护持正法不惜生命，种诸善根无有疲厌。志常安住方便回向，求法不懈，说法无吝，勤供诸佛故入死生而无所畏。于诸荣辱心无忧喜，不轻未学，敬学如佛。随烦恼者令发正念，于远离乐不以为贵，不著己乐庆于彼乐。在诸禅定如地狱想，于生死中如园观想，见来求者为善师想，舍诸所有具一切智想，见毁戒人起救护想，诸波罗密为父母想，道品之法为眷属想。发行善根无有齐限，以诸净国严饰之事成己佛土。行无限施具足相好，除一切恶净身口意，生死无数劫意而有勇，闻佛无量德志而不倦，以智慧剑破烦恼贼、出阴界入，荷负众生永使解脱，以大精进摧伏魔军，常求无念实相智慧。行少欲、知足而不舍世法，不坏威仪而能随俗起神通慧、引导众生，得念总持所闻不忘，善别诸根断众生疑，以乐说辩演说无碍。净十善道受天人福，修四无量开梵天道。劝请说法、随喜赞善、得佛音声，身口意善得佛威仪。深修善法，所行转胜，以大乘教成菩萨僧，心无放逸，不失众善。行如此法，是名菩萨不尽有为。何谓菩萨不住无为？谓修学空不以空为证，修学无相、无作不以无相、无作为证，修学无起不以无起为证。观于无常而不厌善本，观世间苦而不恶生死，观于无我而诲人不倦，观于寂灭而不永寂灭。观于远离而身心修善，观无所归而归趣善法。观于无生而以生法荷负一切，观于无漏而不断诸漏，观无所行而于行法教化众生，观于空无而不舍大悲，观正法位而不随小乘。观诸法虚妄，无牢、无人、无主、无相，本愿未满而不虚福德、禅定、智慧。修如此法，是名菩萨不住无为。又、具福德故，不住无为，具智慧故，不尽有为；大慈悲故，不住无为，满本愿故，不尽有为；集法药故，不住无为，随授药故，不尽有为；知众生病故，不住无为，灭众生病故，不尽有为。诸正士！菩萨已修此法，不尽有为、不住无为，是名尽无尽解脱法门，汝等当学”！<span lang="EN-US"></span></span></b></p>
<p>【释】明佛国净秽平等而不住于净，乃能入佛不可思议方便，随应众生现佛国异。唯其如是，故能转净佛国，不为净佛国转，此为修净佛国行之至极，而转净佛国成活用者也。众香菩萨是住于净而未能应乎秽者也，能知秽之尽而未知秽之无尽，是知善之性而不知恶之性其为性同也，故进之以尽无尽解脱门。尽、谓灭尽，诸有为法有起、有尽，故为有尽。无为之法本无有起，亦无有灭，故名无尽。然无为法者、常住之法也，故一入无为即寂然凝住；而有为法者、起尽之法也，故一入有为即奄尔垂尽。此皆缚于法而不能自由于法者也，是凡夫、小乘之法而非大乘菩萨之法也。而菩萨者，以大悲故，与六道众生同受生死之苦以救拔其苦，故不住无为也；以本愿故，度尽众生方入涅槃，法界众生实无有尽，利乐众生亦穷未来际而无尽，故不尽有为也。是为菩萨之无住大涅槃，自在圆觉，不共二乘。</p>
<p>先释不尽有为：以大慈悲、一切智心为本：大慈悲故不堕于见，一切智故不堕于爱；离爱、见故不堕六凡，具悲、智故不堕二乘；诸边不堕，成菩萨行。其要在乎教化众生、护持正法之二事耳。教化众生以行四摄，护持正法以种善根，唯弘法能报众生恩──犹云国家恩、社会恩──唯利生能报佛法恩。夫众生之颠倒流转于众苦之渊者，昧乎正法而不由也。能阐明正法以自正而正群有，则莫不随顺法性得究竟之乐，唯是称应佛心，悦可圣意，故曰“将此身心奉尘刹，是则名为报佛恩”。耗矣，哀哉！佛法之在今日，乃竟无人能知恩报恩也。报佛恩，弘法化，尽其一切所有而赴乎此，如所谓不惜身命者诚非易易。顾往往有人天小道，神鬼邪术，入之者竟能牺牲一切以广事兴建；而学佛者优游乎佛、寝馈乎佛，竟坐视佛法之侵于魔外、败于狮虫而不一发护持之心，谋所以宣正法而救众生之道，不其可耻之甚！夫护持正法者，先当知正法之谓何。吾心本有如来福德智慧之法，奈何纵之流转、沈之空无而不为护持乎？大地之人无不皆具如来福德智慧之法，奈何袖手以观其陷溺乎？贪、嗔、痴、惑，杀、盗、淫业，如水益深，如火益热，不以如来正法醒其迷倒令悟本来之佛性乎？释迦如来所遗塔庙貌像、经律论义，皆是三阿僧祇舍无量身命、头目、髓脑、国城、妻子、财宝所修得，乃大地众生法身慧命、善根福田之无上胜缘，奈何听其沦散，任其毁灭，而不为保护修持乎？依佛律仪出家之众，应远追妙德、慈氏、舍利弗、迦叶之芳躅，住持佛法，弘范三界，奈何缚入愚网，沦为罪薮，被诸魔罗、阿修罗、蔑戾车之所蹂躏，而无以建其隆正乎？世有发菩萨心修菩萨行乎？幸垂览焉！诚能护持正法，则净佛国土，自利利他，胥在乎是矣！</p>
<p>次释、不住无为：证涅槃而不住，恒修习佛功德以利益众生也。</p>
<p>次释、不尽有为不住无为：结归知众生病故、灭众生病故。还显诸佛菩萨入浊恶世，皆同净名示疾，以大悲起，因众生病，众生病愈诸佛、菩萨病乃愈也。然此众生之病，其性空寂，寂然常遍，即是一切法真如性，故又尽而无尽，平等解脱。轨之生解、持之不失之谓法，依之开示、由之悟入之谓门。此尽无尽解脱法门，乃不可思议解脱之究竟，诸佛菩萨于是振乎无竟。</p>
<p>【纪】此章，下劣二字、指秽恶充满言。方便不可思议六字，指化度众生言；即菩萨若离于凡夫，亦无不可思议。有为法，谓生灭法。无为法，谓常住法。不过对有为说无为，其实无为本无法无相。例如海水，波浪起灭为水之有为相，即在定时不得谓之无水；但亦不可执著清明镇静之水为水无为相，若必执此者，则是动时便又不得谓之水耳。但本相、变相二种，皆不得过执成病，反使真性不明。如本相为水之镇静无为相，变相为水之波浪有为相，皆不得过执成病，反令水之真实湿性不明。故不尽有为，不住无为。大慈，谓当念一切随顺众生，常得乐利。大悲，谓常观一切苦恼众生，急欲救度。深发一切智心句：即成一切平等了知之佛智。佛智中，能观圆融、差别、因、果四相。又谓佛圆满功德果智，称一切种智，与初地菩萨发心根本智不同。而不忽忘句：谓不忽略忘失菩提心。护持正法句：谓法之供养。不惜身命句：谓破和合相。于远离乐不以为贵下，多说不尽有为、不住无为也。以智剑二句：谓以生空、法空二智，破见、思根本二惑。以乐说辩二句：谓得法、心二种自在。善本，指色身言。以能修说，则为善本；以受报说，则身又为苦本也。寂灭、指佛性。善法、指佛法。无漏、即无为法──戒、定、慧，为无漏三学。诸漏、即一切有漏有为法。不舍大悲句：谓无众生得灭度者，而诸佛菩萨终以度生为本愿。此志不挠。如谓世界无尽，众生无尽，业力无尽，我愿亦无尽，必如是乃为不舍耳。法药，谓对治也。授药，谓应化也。</p>
<p><span style="color:#333399">庚四<span lang="EN-US">&nbsp;&nbsp;供养佛法</span></span></p>
<p><b><span style="color:teal">尔时、彼诸菩萨闻说是法，皆大欢喜，以众妙华若干种色、若干种香，散遍三千大千世界，供养于佛及此经法，并诸菩萨。已，稽首佛足，叹未曾有，言：“释迦牟尼佛乃能于此善行方便”！言已，忽然不现，还到彼国。<span lang="EN-US"></span></span></b></p>
<p>【释】忽然不现、尽也，还到彼国、尽无尽也，此即众香菩萨证入尽无尽解脱法门也。</p>
<p><a name="a12"></a><span style="color:#333399">见阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1026" align="absmiddle">佛品第十二</span></span></p>
<p><span style="color:#333399">丁三<span lang="EN-US">&nbsp;&nbsp;得佛国净</span></span></p>
<p>【释】梵语阿<span lang="EN-US" style="color:#333399"><img border="0" width="16" height="16" src="./1710.files/image001.gif" v:shapes="_x0000_i1027" align="absmiddle"></span>、此无动。种种分别于一切法，而未尝有动乎一切法之实性，真实契会乎初未尝动之法性，开显其无边妙净可喜之德相，是谓妙喜世界、无动如来。此品为维摩诘修净佛国行之结果，得佛国净。盖既显维摩诘为无动佛国之一身补处菩萨，则妙喜世界即为维摩诘佛国。手取阿<span lang="EN-US" style="color:#333399"><img border="0" width="16" height="16" src="./1710.files/image001.gif" v:shapes="_x0000_i1028" align="absmiddle"></span>佛国。令大众瞻观以发愿往生，是取佛国以摄化有缘也。而曰“若菩萨欲得如是清净佛土当学无动如来所行之道”者，盖维摩诘即是学无动如来所行之道者，是仍归入维摩诘之所行。且标明取净佛国以摄有缘之宗旨，非徒哀惠求往生也。此维摩诘经之为教，以宝积明得净佛国土之妙理，以维摩诘明得净佛国土之妙行，以阿<span lang="EN-US" style="color:#333399"><img border="0" width="16" height="16" src="./1710.files/image001.gif" v:shapes="_x0000_i1039" align="absmiddle"></span>佛明得净佛国土之妙果。理藉行而始显，果由行之所致。虽理、行、果三教具全，其所重者尤在乎行，此经乃行经也。故结归于得清净土如无动佛，获神通力如维摩诘。神通力者，正指其能取得妙喜国也。理、行、果三，至此皆已完具，故正宗分终乎此品。</p>
<p><span style="color:#333399">戊一<span lang="EN-US">&nbsp;&nbsp;重观佛身以证初心</span></span></p>
<p><b><span style="color:teal">尔时、世尊问维摩诘：“汝欲见如来，为以何等观如来乎”？维摩诘言：“如自观身实相，观佛亦然。我观如来前际不来，后际不去，今则不住。不观色，不观色如，不观色性；不观受、想、行、识，不观识如，不观识性。非四大起，同于虚空。六入无积，眼、耳、鼻、舌、身、心已过。不在三界，三垢已离，顺三脱门。具足三明，与无明等。不一相、不异相；不自相、不他相；非无相、非取相；不此岸、不彼岸、不中流而化众生。观于寂灭、亦不永灭。不此、不彼；不以此、不以彼；不可以智知，不可以识识。无晦、无明，无名、无相，无强、无弱，非净、非秽，不在方、不离方，非有为、非无为，无示、无说。不施、不悭，不戒、不犯，不忍、不恚，不进、不怠，不定、不乱，不智、不愚。不诚、不欺，不来、不去，不出、不入，一切言语道断。非福田、非不福田，非应供养、非不应供养。非取、非舍，非有相、非无相。同真际，等法性，不可称，不可量，过诸称量，非大、非小。非见、非闻、非觉、非知。离众结缚，等诸智，同众生。于诸法无分别，一切无失。无浊、无恼，无作、无起、无生、无灭，无畏、无忧、无喜、无厌。无已有、无当有、无今有，不可以一切言说分别显示。世尊！如来身为若此，作如是观。以斯观者，名为正观；若他观者，名为邪观”。<span lang="EN-US"></span></span></b></p>
<p>【释】观亦念也，此即维摩诘经之念佛法门也。</p>
<p>最初观身发心，尝分别观自身、佛身。此曰“观身实相、观佛亦然”，是初心所观行者，至此究竟证明耳。经谓“初心后心二不别”，正以后心菩萨之所观者，不离初心。犹文殊师利伸手过百城摩善财顶，令见普贤，显因该果海、果彻因源也。此文维摩诘之观佛，正同佛华严经善财寻普贤而不得，故虽广显真净佛法而卒无可显示。下因舍利弗等念其来生之处，佛为说出阿<span lang="EN-US" style="color:#333399"><img border="0" width="16" height="16" src="./1710.files/image001.gif" v:shapes="_x0000_i1040" align="absmiddle"></span>佛国，取示有缘，摄令生此。犹善财由礼佛获见普贤，大愿导往极乐国也。一负、一正，其致大同。此三卷维摩诘，正不异说七处、九会佛华严耳。</p>
<p>【纪】此章、讲义中，特标为净名之念佛法门。如自观身实相句：指常、乐、我、净，无四念处之相可得。前际不来三句：无三世之相可得。不观色句：无五阴之相可得。不观色如句：无五阴之体可得。不观色性句：无五阴生性可得。非四大起四句：谓心空真地。三垢，指烦恼垢、业垢、生死垢言。三脱，指空、无作、无相言──即三解脱。三明，谓天眼明、宿命明、漏尽明。不此岸三句：谓离于世间、出世间，菩萨住也。不施不悭六句：谓离于六度功德、六蔽烦恼也。福田，约有三种：一、敬德福田──以佛法供养，为最贵最上。二、济苦福田。三、报恩福田。不可以一切言说分别句：见离四句──有无、亦有亦无、非有非无、非非有非非无，遣百非──即是百非之所不能喻者，佛法中名清净句，皆是不可以言说分别也。总之、此科文字，正合金刚经云：“若见诸相非相，即见如来”。又云：“若以色见我，以音声求我，是人行邪道，不能见如来”诸说。此虽为净名对答释尊之问，讵知早深契入于释尊之旨耳。</p>
<p><span style="color:#333399">戊二<span lang="EN-US">&nbsp;&nbsp;取净佛国以摄有缘</span></span></p>
<p><span style="color:#333399">己一<span lang="EN-US">&nbsp;&nbsp;舍利弗问答开端</span></span></p>
<p><b><span style="color:teal">尔时、舍利弗问维摩诘：“汝于何没而来生此”？维摩诘言：“汝所得法有没生乎”？舍利弗言：“无没生也”。“若诸法无没生相，云何问言汝于何没而来生此？于意云何？譬如幻师幻作男女，宁没生耶”？舍利弗言：“无没生也”。“汝岂不闻佛说诸法如幻相乎”？答曰：“如是”。“若一切法如幻相者，云何问言汝于何没而来生此？舍利弗！没者、为虚诳法、坏败之相，生者、为虚诳法相续之相。菩萨虽没、不尽善本，虽生、不长诸恶”。是时、佛告舍利弗：“有国名妙喜，佛号无动，是维摩诘于彼国没而来生此”。舍利弗言：“未曾有也！世尊！是人乃能舍清净土而来乐此多怒害处”。维摩诘语舍利弗：“于意云何？日光出时，与冥合乎”？答曰：“不也，日光出时则无众冥”。维摩诘言：“夫日何故行阎浮提”？答曰：“欲以明照为之除冥”。维摩诘言：“菩萨如是虽生不净佛土，为化众生，不与愚闇而共合也，但灭众生烦恼闇耳”。<span lang="EN-US"></span></span></b></p>
<p>【释】夫观如来及佛国土永寂如空而无可显，非藉分别自土、他方、彼没、此生、清净、怒害之妄想心，则佛不现身土之相。故曰：种种佛国，皆为随顺众生作饶益事而现。维摩诘虽拂舍利弗之执，阿<span lang="EN-US" style="color:#333399"><img border="0" width="16" height="16" src="./1710.files/image001.gif" v:shapes="_x0000_i1041" align="absmiddle"></span>佛国卒因之而见也。</p>
<p>【纪】此章、本前佛国品中，为饶益众生而取净佛国土之意而来。明必先灭分别、妄想、执著三心，次成不可思议解脱，后方得完全成熟净佛国土之行。汝于何没而来生此句：是舍利弗由生希有之心，发此问端；实早知净名为住不可思议解脱菩萨化生。若诸法无没生相句：见一切法皆涅槃相。在二乘中人，多半执生死、涅槃为二，谓非脱离生死则不能得涅槃。深信涅槃中，本无五阴、十八界、十二入及和合相续之相故。不明佛法究竟涅槃体性空寂，与众生体性必竟空寂，无二无别。譬如幻师三句：即指幻心妄想分别众生男女相故。虽生不长诸恶句：谓菩萨证果时，恶染诸法均舍离故。多怒害处：即指嗔怒恼害、五浊恶世也。维摩诘语舍利弗下：正破舍利弗，恐复生净秽之见。日光出时二句：谓并非日光来至冥处，但日光出时自能无冥耳。</p>
<p><span style="color:#333399">己二<span lang="EN-US">&nbsp;&nbsp;维摩诃现取佛国</span></span></p>
<p><b><span style="color:teal">是时大众渴仰，欲见妙喜世界无动如来，及其菩萨、声闻之众。佛知一切众会所念，告维摩诘言：“善男子！为此众会现妙喜国无动如来、及诸菩萨、声闻之众！众皆欲见”。于是维摩诘心念：吾当不起于座，接妙喜国──铁围、山川、溪谷、江河、大海、泉源、须弥诸山，及日、月、星宿，天、龙、鬼、神、梵天等宫，并诸菩萨、声闻之众，城邑、聚落、男女、大小，乃至无动如来，及菩提树、诸妙莲华、能于十方作佛事者；三道宝阶从阎浮提至忉利天，以此宝阶诸天来下，悉为礼敬无动如来，听受经法，阎浮提人亦登其阶，上升忉利见彼诸天。妙喜世界成就如是无量功德，上至阿迦尼吒天，下至水际，以右手断取如陶家轮，入此世界，犹得华鬘示一切众。作是念已，入于三昧，现神通力，以其右手断取妙喜世界置于此土。彼得神通菩萨及声闻众并于天人，俱发声言：“唯然，世尊！谁取我去？愿见救护”。无动佛言：“非我所为，是维摩诘神力所作”。其余未得神通者，不觉不知已之所往。妙喜世界虽入此土而不增减，于是世界亦不迫隘，如本无异。尔时、释迦牟尼佛告诸大众：“汝等且观妙喜世界无动如来！其国严饰，菩萨行净，弟子清白”。皆曰：“唯然，已见”。佛言：“若菩萨欲得如是清净佛土，当学无动如来所行之道”。现此妙喜国时，娑婆世界十四那由他人，发阿耨多罗三藐三菩提心，皆愿生于妙喜佛土。释迦牟尼佛即记之曰：“当生彼国”。时妙喜世界，于此国土所应饶益其事讫已，还复本处，举众皆见。<span lang="EN-US"></span></span></b></p>
<p>【释】此文凡十：一、大众欲见，二、如来敕命，其文义皆可知。三、净名取现。此中事理，见于不思议品。先作观念，次入禅定，从禅定起神通力，将所观念者实现。然正定中唯自见之，神通力所现则与众同观，此其异也。言断取者，世界无尽，如映珠网，互摄互入得以成立。将彼世界与诸世界之关系者划然绝其维纽，取之来此，故曰断取。四、彼土惊异，五、容通自在，六、令众共观，七、劝修净行，八、发心生彼，九、授记当生，十、还复如本。</p>
<p>【纪】于是维摩诘心念句：显净名随念所作，皆能成就，与凡夫心念仅能自见者不同。此皆能依神通力，令大众共见。推之诸佛心念中正遍知海，又何莫非由众生心念而生？并诸菩萨声闻之众句：显香积佛品、众香国皆是大菩萨，不同此国但无四恶趣（地狱、饿鬼、畜生、阿修罗）而已。阿迦尼吒天、为色究竟天。以右手断取句：谓方便智断取。凡世界地轮依水轮居，而风轮又外包水轮，势必先断后取。入于三昧句：有三说：一、名定正，谓得诸禅定。二、名正受，谓都无所受。三、名正见，谓不取于相。彼得神通菩萨七句：显均有天眼通，故皆见三千大千世界。不觉不知已之所往句：正如地球之运行同。此太阳系中之地球，有自转、公转，而居于地上之凡夫众生，皆是不知不觉。当学无动如来所行之道句：无动，谓不退转，亦即指维摩诘所行不可思议解脱之道也。妙喜世界，如据什师、玄奘法师、智者大师等所释，则维摩诘为阿<span lang="EN-US" style="color:#333399"><img border="0" width="16" height="16" src="./1710.files/image001.gif" v:shapes="_x0000_i1042" align="absmiddle"></span>佛国一生补处之菩萨，则维摩诘即是彼土承继之主。所云无动如来，当是妙喜世界现在之主，亦可即属净名实报庄严之主也。还复本处四字：显返本还原，仍入常寂光土耳。</p>
<p><span style="color:#333399">戊三<span lang="EN-US">&nbsp;&nbsp;结成经宗以叹人法</span></span></p>
<p><b><span style="color:teal">佛告舍利弗：“汝见此妙喜世界及无动佛不”？“唯然，已见。世尊！愿使一切众生得清净土如无动佛，获神通力如维摩诘。世尊！我等快得善利，得见是人亲近供养。其诸众生，若今现在、若佛灭后，闻此经者，亦善得利，况复闻已信解、受持、读诵、解脱、如法修行！若有手得是经典者，便为已得法宝之藏。若有读诵、解释其义、如说修行，则为诸佛之所护念。其有供养如是人者，当知则为供养于佛。其有书持此经卷者，当知其室即有如来。若闻是经能随喜者，斯人则为趣一切智。若能信解此经乃至一四句偈、为他说者，当知此人即是受阿耨多罗三藐三菩提记”。<span lang="EN-US"></span></span></b></p>
<p>【释】得清净土如无动佛，获神通力如维摩诘，是结成经宗也。我等快得善利，得见是人亲近供养，是叹人也。下皆称叹此经法者：一、闻此经得善利益。二、受持此经得法宝藏益。三、读诵、解释、如说修行，得诸佛所护念益，四、供养、读诵、解释、如说修行此经者，得良福田益。五、书持此经者，得佛同居益。六、随喜是经者，得趣向佛慧益。七、信解、为他人说此经者，得受佛菩提记益。有此七益，无间今后。故吾等大众今日能闻听、信解、受持、读诵、解说、修行是经法者，皆应生大庆幸，切勿怀疑甚至毁谤，如过宝山空无所获，反因以丧身失心也。</p>
<p>【纪】此章、得清净土如无动佛句，谓须得净佛国土。获神通力如维摩诘句：谓须修净佛国土之行。是人、指维摩诘言。法宝之藏，谓诸佛功德、菩萨功行。解释、即解义。佛法有信、解、行、证四义，必依渐次，谓信乃能解，由解乃能行，由行乃能证。修行二字，即行义。但解与行本相应者，无能行之解，亦无能解之行也。受持，谓一齐照管，不令散失。但受有自性受、及境界受之二。读诵，谓对本不对本，念念现前──对本为读，不对本为诵。随喜，即随顺得入、登欢喜地也。总之、观行成就，初念觉心便强有力，直与佛究竟觉心法流相接，不止干慧。（悟而不修者，名为干慧地，详楞严经）。永不退转者：非复不定聚──一切生灭虚妄之法，如幻非实有，皆为不定聚──而成决定聚矣。</p>
<p>尚有应说明者：凡听讲诸大乘经典不生信解者，约有三种。云何为三？一者、毁谤：在毁谤者，必先知有此佛法而后加以毁谤，是早已种得此佛法善根于彼毁谤者之心中。二者、漠不经心：在漠不经心者，虽所闻佛法未能入彼意识中，而已由彼耳识、眼识、深纳之于八识田中，下此佛法种子。三者、怀疑：在怀疑者，实较前二尤为难得，必先种佛法入彼意识，乃有思量拟议、计较考虑之可言，种根已深。如上所说，暂时虽似不能发起信心，已获闻法之益。倘经多次遭遇，终必开解。金刚云：“如来善护念咐嘱诸菩萨”，当亦善护持摄受诸凡夫五逆众生耳。</p>
<p><a name="a13"></a><span style="color:#333399">法供养品第十三<span lang="EN-US"></span></span></p>
<p><span style="color:#333399">甲三<span lang="EN-US">&nbsp;&nbsp;经益分</span></span></p>
<p><span style="color:#333399">乙一<span lang="EN-US">&nbsp;&nbsp;法供养品</span></span></p>
<p>【释】法供养者，犹世间之孝道，以能养志为上，色养次之。佛以弘通正法、觉救含灵为大悲愿，故能体行佛之此心，绍隆三宝，护持众生，则于第一孝顺于佛，报酬佛恩。故曰：诸供养中法供养为最也。</p>
<p>【纪】此品、称法供养者，谓以法供养于佛也。供养，义同布施。布施，本不专指施舍财物言。故布施中，又分财施，法施，无谓施。今此供养亦然，故有法供养。换言之，即是供养法。惟平等相行，则曰布施；以下奉上，则约供养，其义又稍有区别耳。</p>
<p><span style="color:#333399">丙一<span lang="EN-US">&nbsp;&nbsp;天帝称扬给护</span></span></p>
<p><b><span style="color:teal">尔时、释提桓因于大众中白佛言：“世尊！我虽从佛及文殊师利闻百千经，未尝闻此不可思议自在神通，决定实相经典。如我解佛所说义趣，若有众生闻此经法，信解、受持、读诵之者，必得是法不疑，何况如说修行！斯人则为闭众恶趣，开诸善门，常为诸佛之所护念，降伏外学，摧灭魔怨，修治菩提，安处道场，履践如来所行之迹。世尊！若有受持、护诵、如说修行者，我当与诸眷属供养给事，所在聚落、城邑、山林、旷野、有是经处，我亦与诸眷属听受法故共到其所。其未信者当令生信，其已信者当为作护”。佛言：“善哉！善哉！天帝！如汝所说，吾助尔喜。此经广说过去、未来、现在诸佛不可思议阿耨多罗三藐三菩提，是故天帝！若善男子、善女人，受持、读诵、供养是经者，则为供养去、来、今佛。<span lang="EN-US"></span></span></b></p>
<p>【释】信解、受持、读诵之者，何为即得成就诸功德乎？以必得是经所说不可思议自在神通之决定实相法门故也。是故有能如说修行，即为闭众恶趣、开诸善门等等，而为天地所给事供养、听受拥护也。此经所说理、行、果三，乃为去、来、今佛成道之本，故供养是经者即为供养去、来、今佛。</p>
<p>【纪】此章、梵语释提桓因。乃三十三天主名。决定实相经典句：谓菩提烦恼诸法，皆为决定实相。斯人则为闭众恶趣二句：谓解脱生死烦恼二苦，成熟菩提涅槃之乐。更推诸度他，不仅自度，勿自负于焦芽败种之伦，故曰履践如来所行之迹。</p>
<p><span style="color:#333399">丙二<span lang="EN-US">&nbsp;&nbsp;世尊比校加德</span></span></p>
<p><b><span style="color:teal">“天帝！正使三千大千世界如来满中，譬如甘蔗、竹、苇、稻、麻、丛林。若有善男子、善女人，或以一劫或减一劫，恭敬尊重，赞叹供养，奉诸所安。至诸佛灭后，以一一全身舍利起七宝塔，纵广一四天下，高至梵天，表刹庄严。以一切华、香、缨珞、幢、旛、妓乐，微妙第一，若一劫若减一劫而供养之。天帝！于意云何？其人植福宁为多不？释提桓因言：“甚多，世尊！彼之福德，若以百千亿劫，说不能尽”。佛告天帝：“当知是善男子、善女人，闻是不可思议解脱经典，信解、受持、读诵、修行，福多于彼。所以者何？诸佛菩提皆从此生，菩提之相不可限量，以是因缘福不可量。<span lang="EN-US"></span></span></b></p>
<p>【释】三千大千世界则大，如来则胜，譬如甘庶、竹、苇、稻、麻、丛林则多。于此大而且胜、胜而且多之真福田，奉事孝敬无不周至，慎终追远无不完美，其修福者诚大。然有限量，则无论大至何程度，终非圆满。由是不可思议经法，称法界量，契苦提本，乃能将一一福相会同真如相无有涯际。故受持此经者，其福不可量也。然此非教人不广修供养等福，正以悟入此经者乃可修福耳。</p>
<p>【纪】此章、如来满中句：谓充满大千界无非佛也。如来为胜义，满中为大义，譬如甘庶、竹、苇二句：为多义，合显大、多、胜义也。恭敬尊重二句：显三业清</p>
<p>净义也。舍利，此言坚固子，据载：佛灭度后，自起真如三昧之火，化脱金身时所遗──相传此子极细而坚，不能破坏，其影像之大小不一，光明之显现不同，皆本佛力，致无定限。可作起严饰七级之塔，照耀夺目，金光逼人──，多用作七级浮屠。阿罗汉三重，菩萨多五重，惟佛七级。诸佛菩提二句：谓实相本为迷悟所依，而佛果法身功德，亦必生于实相。福不可量句：谓福本非福德性，惟见福德无故，乃见实性，是乃能化有量为无量也。</p>
<p><span style="color:#333399">丙三<span lang="EN-US">&nbsp;&nbsp;自说护法本事</span></span></p>
<p><b><span style="color:teal">佛告天帝：“过去无量阿僧祇劫，时世有佛，号曰药王如来，应供、正遍知、明行足、善逝、世间解、无上士、调御丈夫、天人师、佛、世尊。世界曰大庄严，劫曰庄严，佛寿二十小劫。其声闻僧三十六亿那由他，菩萨僧有十二亿。天帝！是时有转轮圣王名曰宝盖，七宝具足，王四天下。王有千子，端正勇健，能伏怨敌。尔时、宝盖与其眷属，供养药王如来，施诸所安，至满五劫。过五劫已，告其千子：“汝等亦当如我以深心供养于佛”。于是千子受父王命，供养药王如来，复满五劫，一切施安。其王一子名曰月盖，独坐思惟，宁有供养殊过此者？以佛神力，空中有天曰：“善男子！法之供养胜诸供养”。即问：“何谓法之供养”？天曰：“汝可往问药王如来，当广为汝说法之供养”。即时月盖王子，行诣药王如来，稽首佛足，却住一面。白佛言：“世尊！诸供养中法供养胜，云何名为法之供养”？佛言：“善男子！法供养者，诸佛所说深经──一切世间难信难受，微妙难见，清净无染，非但分别思惟之所能得，菩萨法藏所摄。陀罗尼印印之，至不退转，成就六度，善分别义，顺菩提法，众经之上。入大慈悲，离众魔事及诸邪见，顺因缘法，无我、无人、无众生、无寿命、空、无相、无作、无起。能令众生坐于道场而转法轮，诸天、龙、神、乾闼婆等所共叹誉。能令众生入佛法藏，摄诸贤圣一切智慧，说众菩萨所行之道。依于诸法实相之义，明宣无常、苦、空、无我、寂灭之法，能救一切毁禁众生。诸魔、外道及贪著者，能使怖畏，诸佛贤圣所共称叹。背生死苦，示涅槃乐，十方三世诸佛所说。若闻如是等经，信解、受持、读诵，以方便力为诸众生分别、解说、显示、分明，守护法故，是名法之供养。又于诸法如说修行，随顺十二因缘离诸邪见，得无生忍。决定无我、无有众生，而于因缘果报无违无诤，离诸我所，依于义不依语，依于智不依识，依了义经不依不了义经，依于法不依人。随顺法相，无所入，无所归。无明毕竟灭故，诸行亦毕竟灭；乃至生毕竟灭故，老死亦毕竟灭。作如是观，十二因缘无有尽相，不复起相，是名最上法之供养””。佛告天帝：“王子月盖从药王佛闻如是法，得柔顺忍，即解宝衣严身之具以供养佛。白佛言：“世尊！如来灭后，我当行法供养，守护正法。愿以威神加哀建立，令我得降伏魔怨，修菩萨行”。佛知其深心所念而记之曰：“汝于末后守护法城”。天帝！时王子月盖见法清净，闻佛授记，以信出家，修习善法。精进不久，得五神通，具菩萨道，得陀罗尼，无断辩才。于佛灭后，以其所得神通、总持、辩才之力，满十小劫，药王如来所转法轮随而分布。月盖比丘以守护法、勤行精进，即于此身化百万亿人于阿耨多罗三藐三菩提立不退转，十四那由他人深发声闻、辟支佛心，无量众生得生天上。天帝！时王宝盖，岂异人乎？今现得佛，号宝焰如来。其王千子，即贤劫中千佛是也。从迦罗鸠孙驮为始得佛，最后如来号曰楼至。月盖比丘，则我身是”。<span lang="EN-US"></span></span></b></p>
<p>【释】药王如来所说法之供养，分为二种：一者、弘宣佛法，二者、如说修行。月盖比丘即能兴此二种法供养者，举是以证。其能传说此经，依经修持，必得经中妙法，成佛菩提，信矣！</p>
<p>【纪】此章、为释尊自述过去本身之事，所谓现身说法也。无量阿僧祇，谓阿僧祇为十大数中之一。曰无数，合两无数成一无量。药王如来，谓治众生病根，为大医王义。应供，谓受人天供养义。正遍知，谓了知圆明周遍义。明行足，谓福智共足义。善逝，谓得吉祥义。世间解，谓能知一切世间、十方、三世诸事义。无上士，谓无能超越义。调御丈夫，谓能调伏六道众生，及小乘菩萨心行义。天人师，谓接引天人大导师义。佛，谓觉义。世尊，谓三世间──有情世间、器世间、正觉世间──所共尊仰义。总之、佛法无边，佛号亦无边。仁者见之谓之仁，智者见之谓之智矣。王有千子句：在当时，释尊为千子中之一人也。名曰月盖：自出前名也。至满五劫句：谓供养人寿命亦长。宁有供养殊过此者句：谓自念非世间所有。空中有天曰四句：使有为福德化为无为福德。诸佛所说深经下，自阐前经教也。菩萨法藏所摄二句：显非人天二乘所摄。惟在善自契会，以心悟总持──即陀罗尼──印之。又于诸法如说修行下，自明前经理也。十二因缘，谓无明缘行。行缘识，识缘名色，名色缘六入，六入缘触，触缘受，受缘爱，爱缘取，取缘有，有缘生，生缘老死。即由烦恼──无明、造作诸业──行，此二支为过去所作之因也。起妄念初托母胎为识，从托胎后生诸根形曰名色，于胎中成六根，为六入，出胎后六根对六尘名触，领纳世间好恶等事曰受：此五支，为现在所受之果也。贪染五欲等事名爱，于诸忆念生取著心名取，作有漏之因，招未来之果──有；此三支，为现在所作之因也。受未来五蕴之身曰生，未来之身，既劳而老死；此二支，为来世当受之果也。又名十二缘起，简称十二缘，又名十二有支。随顺十二因缘四句：谓凡贪、嗔、痴皆生于爱，因爱有取而成无明种子，便发业果。倘能正观十二因缘中，属现在因之爱与取二行，内不爱恋，外不取境，自能舍离一切有无、断常二边邪见，而直入于中道观。依于义下十五句：谓当依真智分别，不当依妄想分别。无有尽相二句：见毕竟寂灭，即一真空法界，故不尽不起。佛告天帝下，正自说前护法也。如来灭后三句：显佛在世时，本如说自心修行；佛灭度后，尤当弘法，使大众奉行。守护法城句：自述前受记也。盖谓以真如三昧守护佛道正法之城，且能使人人信解、受持、读诵佛经，即为真能守护佛法，非必谓置法而守藏也。时王子月盖下，自述前出家也。以其所得神通、总持、辩才之力句下，自述前度生也。时王宝盖下，自述前眷属也。贤劫，为现在劫名。此劫中，释迦牟尼为第四佛，迦罗鸠孙驮为第一佛名。一大劫中有二十小劫，皆有成、住、坏、空四相。成、坏、空三劫中，皆无人类。过去劫亦名庄严劫。月盖比丘则我身是二句，自述前身也。佛本具足三明、六通，举揭过去生中本身实事，历历说明，不过弘宣佛说如实修行，便起佛种性、究竟成佛之本旨。藉以开示、接引无边无数众生，证知我辈凡夫亦当自勉，疾起直追，勇猛精进；视三界难安，如同火宅，一息不来，便为隔世，生死事大，如救头然，彼岸非遥，顷刻便到，莲花骨肉，自结宗盟，决不唐捐之意。诸君读至此处，安能不感激涕零，图报佛恩也哉！</p>
<p><span style="color:#333399">丙四<span lang="EN-US">&nbsp;&nbsp;结成法供养义</span></span></p>
<p><b><span style="color:teal">“如是、天帝！当知此要。以法供养，于诸供养为上、为最、第一无比。是故天帝！当以法之供养于佛”。<span lang="EN-US"></span></span></b></p>
<p>【释】如文可知。</p>
<p><a name="a14"></a><span style="color:#333399">嘱累品第十四<span lang="EN-US"></span></span></p>
<p><span style="color:#333399">乙二<span lang="EN-US">&nbsp;&nbsp;嘱累品</span></span></p>
<p>【释】释尊以此经法功德，乃为无量亿劫修集，能令南阎浮提一切众生，由是悟入佛之知见，故举以付嘱之慈氏。累其广宣流布于此人间，及如何信解修行之方法。慈氏次释尊当成佛，正犹大富长者以其财产及其事业，嘱累于宗子也。次又嘱累阿难，令之记持结集，故名嘱累。</p>
<p>【纪】此品、释迦佛以三阿僧祇所修之不可思议神圣功德之法，专咐嘱于弥勒菩萨，以累其弘通流布也。其所以专嘱累弥勒者，以弥勒次释迦佛遗化之后，当即来此世界成佛故也。</p>
<p><span style="color:#333399">丙一<span lang="EN-US">&nbsp;&nbsp;释尊嘱言</span></span></p>
<p><b><span style="color:teal">于是佛告弥勒菩萨言：“弥勒！我今以是无量亿阿僧祇劫，所集阿耨多罗三藐三菩提法，付嘱于汝。如是辈经，于佛灭后末世之中，汝等当以神力广宣流布于阎浮提，无令断绝。所以者何？未来世中，当有善男子、善女人及天、龙、鬼、神、乾闼婆、罗刹等，发阿耨多罗三藐三菩提心，乐于大法。若使不闻如是等经，则失善利。如此辈人闻是等经，必多信乐，发希有心，当以顶受，随诸众生所应得利而为广说。弥勒当知！菩萨有二相，何谓为二？一者、好于杂句文饰之事，二者、不畏深义如实能入。若好杂句文事饰者，当知是为新学菩萨。若于如是无染无著甚深经典无有恐畏，能入其中，闻已心净，受持、读诵、如说修行，当知是为久修道行。弥勒！复有二法名新学者，不能决定于甚深法。何等为二？一者、所未闻深经，闻之惊怖生疑，不能随顺，毁谤不信，而作是言：我初不闻，从何所来！二者、若有护持解说如是深经者，不肯亲近供养恭敬，或时于中说其过恶。有此二法，当知是新学菩萨，为自毁伤，不能于深法中调伏其心。弥勒！复有二法，菩萨虽信解深法，犹自毁伤而不能得无生法忍。何等为二？一者、轻慢新学菩萨而不教诲，二者、虽信解深法而取相分别。是为二法”。<span lang="EN-US"></span></span></b></p>
<p>【释】此阎浮提浊恶世中，犹如淤泥，能生莲华；闻此大乘经法，即成清净佛种。有乐大乘法者，若不闻如是等经法，则不能发佛菩提心而成善利。故广宣流布，随所应得而为广说。依此可见佛说此经之意，正是令浊世中众人起发大菩提心，绍隆佛种，不只是当时斥小、弹偏也，此中所说菩萨三种二相，有三种新学菩萨相。第五种以所曾学、轻慢新学者不令闻解深义。第六种取相分别而执著成病，知见自高，横生法碍。此皆虽遭遇此大乘法宝，不获善利，反因之而堕大地狱者也。唯第二种若于如是无染无著甚深经典无有恐畏，若入其中闻已心净，护持解说、如说修行，斯成善利。亦以见其夙殖德本、久修善根，故能信受于此。反是者、皆根行浅薄，福慧微劣，犹盲人无所堪受日月光明之益耳。于此释尊亲口嘱言，遇斯经者，应自回心体察以自研磨。学弥勒之远离斯恶，信奉宣扬，斯乃为不辜释尊大悲深恩也。有好心向佛法之人，于此当深觉悟，勿以世间恶浊狭劣之见，迷自误他，切要切要！</p>
<p>【纪】此章、广宜流布于阎浮提句：因此阎浮提人，功德与过失均不可限量。他洲人多清净不能发心，故专说阎浮提也。名新学者句：就闻位说；其实一念回光，便同本德，故不可轻慢视之。</p>
<p><span style="color:#333399">丙二<span lang="EN-US">&nbsp;&nbsp;慈氏承旨</span></span></p>
<p><b><span style="color:teal">弥勒菩萨闻说是已，白佛言：“世尊！未曾有也，如佛所说，我当远离如斯之恶，奉持如来无数阿僧祇劫所集阿耨多罗三藐三菩提法。若未来世，善男子、善女人求大乘者，当令手得如是等经；与其念力，使受持、读诵、为他广说。世尊！若后末世有能受持、读诵、为他说者，当知是弥勒神力之所建立”。佛言：“善哉！善哉！弥勒！如汝所说，佛助尔喜”。<span lang="EN-US"></span></span></b></p>
<p>【释】如文可知。</p>
<p>【纪】此章、知是弥勒神力之所建立句：慈氏直下承当，谓当来成佛时，能如释迦之慈悲摄受，加被于一切众生也。</p>
<p><span style="color:#333399">丙三<span lang="EN-US">&nbsp;&nbsp;菩萨弘布</span></span></p>
<p><b><span style="color:teal">于是一切菩萨合掌白佛：“我等亦于如来灭后，十方国土广宣流布阿耨多罗三藐三菩提法，复当开导诸说法者，令得是经”。<span lang="EN-US"></span></span></b></p>
<p><span style="color:#333399">丙四<span lang="EN-US">&nbsp;&nbsp;天王护持</span></span></p>
<p><b><span style="color:teal">尔时、四天王白佛言：“世尊！在在处处、城邑、聚落、山林、旷野，有是经卷，读诵、解说者，我当率诸官属，为听法故往诣其所，拥护其人。面百由旬，令无伺求得其便者”。<span lang="EN-US"></span></span></b></p>
<p>【纪】此章、诸官属，指天王所部属之八部天神、地祇等。百由旬，约华里，在三千里外。</p>
<p><span style="color:#333399">丙五<span lang="EN-US">&nbsp;&nbsp;别结经名</span></span></p>
<p><b><span style="color:teal">是时、佛告阿难：“受持是经，广宣流布”！阿难言：“唯！我已受持要者。世尊！当何名斯经”？佛言：“阿难！是经名为维摩诘所说，亦名不可思议解脱法门，如是受持”。<span lang="EN-US"></span></span></b></p>
<p>【释】此独告阿难者，以阿难为将来结集经典之人故也。而阿难请问经名者，亦正以将来结集时可安名耳，此为别结此一经者。</p>
<p>【纪】此章、于讲义外有应说者：如佛言阿难，是经名为维摩诘所说二句：显非是佛所说者，以明各有因缘，释尊不掠维摩诘之美也。亦名不可思议解脱法门二句：显维摩诘既能说是不可思议解脱法门，经我印可，汝等不应以非佛所说而不受持，亦应如法受持也。</p>
<p><span style="color:#333399">丙六<span lang="EN-US">&nbsp;通结信奉</span></span></p>
<p><b><span style="color:teal">佛说是经已，长者维摩诘、文殊师利、舍利弗、阿难等，及诸天、人、阿修罗一切大众，闻佛所说，皆大欢喜，信受奉行。<span lang="EN-US"></span></span></b></p>
<p>【释】此为各经终结处之通式，亦等于经前之通序。以见当时有此大众共同闻说欢喜、信受奉行，足堪传信来叶，垂之无穷。</p>
<p>【纪】此章、与前通序分中六种成就，文字上只少时与处二者。其实、时犹是时，处犹是处，更推知主犹是主，众犹是众，闻犹是闻。</p>
<p>无离于文言，说有解脱相。愿以此纪闻，回向真如海。</p>
<p><a name="a15"></a><span style="color:#333399">贯摄<span lang="EN-US"></span></span></p>
<p>【释】上来释维摩诘所说不可思议解脱经竟，兹更条贯全经义例于下：</p>
<p>一、经分别　按佛经有理经、行经、果经之别。通而言之，每经各有理、行、果经三分。即如此经，第一佛国品是理经，从第二方便品以至第十一菩萨行品是行经，见阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1030" align="absmiddle">佛品、法供养品及嘱累品是果经。理经、乃说之为教本者也，行经、乃示之于实践者也，果经、乃证显而成就圆满者也。大小诸乘各得有理、行、果三经。从其偏胜主重之点而特别之，于大乘诸经中，如摩诃般若、解深密、楞伽等经，是理经也。如妙法莲华、佛地、分别佛功德、小阿弥陀等经，是果经也。若佛华严──亦得是果经──大佛顶首楞严等经，是行经也。果经于立愿行为最有力，理经于开信解为最有力，行经则以转理成事、从因致果为最有力。此经盖与佛华严等同类。乃行经也。从其特点而更别之，则此经乃行经中专从化他以修取净佛国土者也。斯义于经文中，已处处显示之。但就佛于此经所标题目观之，便可知矣。此经佛国品，佛因宝积之问说净佛国行，果上所指佛国乃是东方无动如来妙喜世界。乃既不名佛说宝积所问净佛国土行经，亦复不名佛说无动佛妙喜世界功德经，而就实行修取净佛国之维摩诘及其所现不思议事立名，则此经主要之特点，固不得不谓其在行，尤不得不谓其在于化他修取净佛国之行也。将欲禀修净佛国行，须先有理教以成其信解，故有佛国一品。推此理教之所由起，故有序分。既禀理教，当现观乎恶浊众生世间而求净善佛国之果，以确立无上正遍觉知之意志，此方便一品之所由来也。既立无上正遍觉知之志，当先发明本真如性，已荡凡情，应空圣解，一法不得，乃证法性，故有弟子、菩萨二品。既证真如法性，乃见恒沙众生烦恼体本空寂，恒沙佛法功德性自圆成，转成佛国依正、主伴不二之事，遂有室中六品。上求行满，自利功圆，则当下化而广利他，故既同归佛地，尽而不尽，寄之世界无边、众生无尽，乃有菩萨行品。穷未来际行菩萨道，自觉觉他，觉行圆满，本修净佛国因，当证净佛国果，取净佛国饶益众生，故有见阿<img border="0" width="16" height="16" src="./1710.files/image001.gif" v:shapes="_x0000_i1043" align="absmiddle">佛国品。至此、理显行成，行成果满，唯是一乘佛国因果不可思议解脱之法，实为诸佛圆满菩提成就众生之本。劝发能信解、受持、读诵、讲说者，则为供养尽十方三世际一切如来；且显此经修取净佛国之法，须补处菩萨乃能担荷，故殿以法供养、嘱累二品。此经十四品皆净佛国行，大章如是。</span></p>
<p>二、时分别　有世俗时，有胜义时。从世俗时观之：释尊说法四十九年，此经说在何时，殊难定说。要之、当已经说法一二十年后乃说耳。就此经文察之，盖非一时之说。宝积献盖，佛说取净佛国之行，此为一时。维摩诘弹诃诸弟子及诸菩萨，此所历时应有先后，行布非一，又为一时。维摩诘示疾至结成此经，唯在一日之间，又为一时。从胜义时言之：真胜义时，一时即一切时，一切时即一时，穷三世际，三世性如。就佛教义分别言之：则分有时、空时、及中道时，就本经分别之：佛国品及方便品为有时，弟子品及菩萨品为空时，文殊师利问疾品以去皆为中道时。就诸经分别之：小乘诸经属于有时，般若诸经属于空时，此经与佛华严、妙法莲华诸经，皆属中道时也。</p>
<p>三、处分别　佛华严经以七处、九会贯摄乎全经，此经则有二处、六会。何谓二处？一者、庵罗树园，二者、维摩诘舍。此之二处，二各有二。庵罗树园二者：一者、原来世间相之庵罗树园，佛国品、弟子品、菩萨品之说处是也。二者、广博严净相之庵罗树园，菩萨行品、见阿<span lang="EN-US"><img border="0" width="16" height="16" src="./1710.files/image001.gif" v:shapes="_x0000_i1044" align="absmiddle">佛品、法供养品、嘱累品之说处是也。维摩诘舍二者：一者、示居尘俗相之维摩诘舍，方便品之说处是也。二者、空诸所有相之维摩诘舍，文殊师利问疾品、不思议品、观众生品、佛道品、入不二法门品、香积佛品之说处是也。此依其说法之处以言之，要不出于毗耶离之界也。从其所说之处言之：弟子品、菩萨品、诸弟子菩萨遇维摩诘处，虽不离于人世，固已不专在于庵罗园及维摩诘舍二处。如云：若在梵天梵天中尊，著在帝释帝释中尊，则不限人间而亦及于天上矣。经中屡说三千大千世界，则遍于三千大千世界矣。如说东方须弥相世界，及屡说十方诸佛世界，则遍于尽虚空界矣。更就所现言之：初于宝盖中现三千大千世界，其次佛以足指按地亦现三千大千世界，又如维摩诘现过四十二恒沙佛土众香世界，手取阿<img border="0" width="16" height="16" src="./1710.files/image001.gif" v:shapes="_x0000_i1045" align="absmiddle">佛国，则亦遍于十方诸世界也。故就所说所现之处以言，则有处而无处。以广大无边故，十方佛国永寂如空，于不二境现诸净土，随其心净则佛土净，过十方界唯是一心，则不动毗耶离城而圆遍十方法界，谓之不可思议之处。</span></p>
<p>四、会分别　主伴会集现通说法，谓之曰会。上云二处六会，会固依处，抑亦依时。时处既明，可得论会。初、佛国品为第一会；二、方便品为第二会；弟子、菩萨二品合为一会；文殊师利问疾品至香积佛品，共五品半合为一会；众香菩萨来维摩诘室并加入人天之众，又为一会；同到庵罗树园后之四品，又为一会。就会之所集处言之，只在毗耶离。就会众本处言，既有梵、释，则遍大千；既有众香世界菩萨，则遍十方诸佛国土。就会之所集时言之：佛国品时，维摩诘示疾时，两皆一日间事；弟子品、菩萨品，虽经历非一时，中间亦一二十年耳。就会之人法言：则通于过、现、未三世。若夫当念而通十世，当处而遍十方，则维摩诘法会，横遍竖穷，大方之内皆充塞，尽未来际无间歇。虽吾人流转五趣、三界中，未尝不在维摩诘之法会。触处相逢，皆见庵罗树园、维摩诘舍法会，俨然未散。</p>
<p>五、藏分别　佛法向分为经、律、论三藏。然有种种分别，兹出其例，配属本经于下。</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─经………如本经等大乘经</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌菩萨─┼─律………如梵网戒本等</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp; └─论………如瑜伽师地论等</p>
<p>　　　六　藏─┤</p>
<p></p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp; ┌─经………如长阿含等小乘经</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└声闻─┼─律………如四分律等</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─论………如俱舍论等</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌经……………如本经等大小乘显教诸经</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│律……………如大小乘诸戒律</p>
<p><span>&nbsp;&nbsp;&nbsp;&nbsp;&nbsp; </span>五　藏─┤论……………如大小乘诸论</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│密……………如诸陀罗尼经及诸仪轨</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└杂……………如翻译名义、教乘法数、法苑珠林、高僧传等</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌经藏…………如本经等大小乘显密诸经</p>
<p><span>&nbsp;&nbsp;&nbsp;&nbsp;&nbsp; </span>四　藏─┤律藏…………诸大小乘律</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│论藏…………诸大小乘论</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└杂藏…………同上</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌素怛缆………经………定………本经属此</p>
<p><span>&nbsp;&nbsp;&nbsp;&nbsp;&nbsp; </span>三　藏─┤毗奈耶………律………戒</p>
<p><span>&nbsp;&nbsp;&nbsp;&nbsp;&nbsp; </span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;└阿毗达磨……论………慧</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌菩萨藏………本经属此</p>
<p><span>&nbsp;&nbsp;&nbsp;&nbsp;&nbsp; </span>二　藏─┤</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└声闻藏</p>
<p><span>&nbsp;&nbsp;&nbsp;&nbsp;&nbsp; </span>一藏………佛法藏</p>
<p>此皆依世俗谛有分别耳，从胜义论，唯一佛法藏，无二无二分。谓之如来功德藏而无如来功德相可得，谓之自性清净藏而无自性清净相可得，谓之三德涅槃藏而无三德涅槃相可得，谓之一真法界藏而无一真法界相可得，是之谓维摩诘所说不可思议解脱经。</p>
<p>六、教分别　古来种种分判言教，今大别之为三：一、世间教，即人天教。二、出世教，即三乘教。三、世出世间教，即是佛教，此经唯属佛教。第今不依是以分别乎教。诸经论中常言三藏、十二分教，或略之为九分，或言小乘教唯九分，大乘有十二分。此不尽然，通大小故，然要以十二分为正。今分别本经之十二分教如下：──</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─修多罗………法本……对净名言佛国品正宗为法本、对后人</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 言法本即全经也</p>
<p>　　　除因├─祇夜…………重颂……本经无</p>
<p>大乘<span>&nbsp; </span>缘譬├─和伽罗那……授记……授成佛记、仅净名问慈氏言及授当生</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;净土记、如见阿<img border="0" width="16" height="16" src="./1710.files/image001.gif" v:shapes="_x0000_i1046" align="absmiddle">佛品有之</p>
<p>九部<span>&nbsp; </span>喻论├─伽陀…………孤颂……如佛国品及佛道品之偈是也</p>
<p><span>&nbsp;&nbsp;&nbsp;&nbsp;&nbsp; </span>议三├─优陀那………自说……此经佛告舍利弗问维摩诘疾、诸弟子</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 等所述净名之言、皆无问而自说</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─尼陀那………因缘……此经如诸弟子菩萨有曾受诃因缘不去</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 问疾是也</p>
<p>十二分教─┼─阿波陀那……譬喻……此经散见各品、如梦幻泡等喻、若日</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 月岂不净也等</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─伊帝目多伽…本事……指佛说他人夙生事、此经如说维摩诘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 由妙喜世界来生此等</p>
<p>小乘<span>&nbsp; </span>除方├─阇陀那………本生……指佛说自己夙生事、此经如法供养品</p>
<p><span>&nbsp;&nbsp;&nbsp;&nbsp;&nbsp; </span>广授│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 佛说月盖王子是</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─毗佛略………方广……指文义丰富名理深闳也、本经当全属</p>
<p>九部<span>&nbsp; </span>记自│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;此</p>
<p><span>&nbsp;&nbsp;&nbsp;&nbsp;&nbsp; </span>说三├─阿浮陀达磨…未有……本经从佛合盖现土、法会众屡叹未曾</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 有、皆属乎此</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─优波提舍……论议……本经若文殊师利与维摩诘之问答、即</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>为论议</p>
<p>此之十二分教，犹文章体例也。有单就文字名句之异而为区别者，如云有韵文、无韵文、骈文、散文者是。此中法本、重颂、孤起颂三，是也。其余皆就文义以为之区别者，今不事详论焉。要之、从一佛教而起分别，分别之极还一佛教，统不离乎佛教是也。</p>
<p>七、乘分别　乘者、指能用此道法，运载有情至于所愿至地而后。然则从因致果，皆得言乘。虽行十恶、五逆至于地狱，亦得谓之地狱乘也。然至于三恶趣，非有情之所愿。从其所愿者以言之，分别如下：──</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─人</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─天</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>五　乘─┼─声闻</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>├─缘觉</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─菩萨………本经正属乎此、亦得旁通前之四种、遍为世出世间</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;诸善因果</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─声闻</p>
<p><span>&nbsp;&nbsp;&nbsp;&nbsp;&nbsp;&nbsp; </span>　　　　 ├─缘觉</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>四&nbsp; 乘─┼─菩萨………此开菩萨乘因果为二、地前为菩萨乘、此上为佛乘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>│&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 、本经正属此二</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─佛</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─声闻乘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>三&nbsp; 乘─┼─缘觉乘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─菩萨乘………本经属此可知</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>┌─大乘……本经属之</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>二&nbsp; 乘─┤</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </span>└─小乘</p>
<p><span>&nbsp;&nbsp;&nbsp;&nbsp;&nbsp;&nbsp;&nbsp; </span>一　乘……&nbsp; 佛乘</p>
<p>于一佛乘，开说为三、为五、乃至为无量无数之乘，而是三乘、五乘、乃至无量无数之乘，必竟唯一佛乘。无不从此法界流出，无不还归于此法界。无不流出于此维摩诘所说不可思议解脱经，亦无不还归于此维摩诘所说不可思议解脱经也。</p>
<p>分别且止。愿施有缘众，共修净佛国！</p>
<p>（注一）大师于讲次，手编讲义，临时印发，后定名维摩诘所说不可思议解脱经释。时黄岗王黻□、湘潭黎锦熙，听次纪述口义，名维摩诘经纪闻，载于海刊第一卷。今合编为一部，因改为“经释会纪闻”。</p>
<p>（注二）凡经释原文，上冠一释字；纪闻则加一纪字以别之。</p>
