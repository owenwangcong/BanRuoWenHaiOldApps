<p align="center" style="text-align:center"><b><span style="font-size:36.0pt;color:#FF6600">读印光大师文钞记<span lang="EN-US">(中)</span></span></b></p>
<p align="center" style="text-align:center"><span lang="EN-US">&nbsp;</span></p>
<p align="center" style="text-align:center"><span style="color:#003300">会性法师敬记<span lang="EN-US"></span></span></p>
<p align="center" style="text-align:center"><span lang="EN-US">&nbsp;</span></p>
<p align="center" style="text-align:center"><span lang="EN-US"><a href="#a17">与陈锡周居士书</a></span></p>
<p align="center" style="text-align:center"><span lang="EN-US"><a href="#a18">与心愿居士书代友人作</a></span></p>
<p align="center" style="text-align:center"><span lang="EN-US"><a href="#a19">与卫锦洲居士书</a></span></p>
<p align="center" style="text-align:center"><span lang="EN-US"><a href="#a20">复泰顺林介生居士书一节录</a></span></p>
<p align="center" style="text-align:center"><span lang="EN-US"><a href="#a21">复泰顺林介生居士书二节录</a></span></p>
<p align="center" style="text-align:center"><span lang="EN-US"><a href="#a22">复泰顺林枝芬居士书一</a></span></p>
<p align="center" style="text-align:center"><span lang="EN-US"><a href="#a23">复泰顺林枝芬居士书二</a></span></p>
<p align="center" style="text-align:center"><span lang="EN-US"><a href="#a24">复永嘉某居士书昆季书节录</a></span></p>
<p align="center" style="text-align:center"><span lang="EN-US"><a href="#a25">复永嘉某居士书一节录</a></span></p>
<p align="center" style="text-align:center"><span lang="EN-US"><a href="#a26">复永嘉某居士书二节录</a></span></p>
<p align="center" style="text-align:center"><span lang="EN-US"><a href="#a27">复永嘉某居士书三</a></span></p>
<p align="center" style="text-align:center"><span lang="EN-US"><a href="#a28">复永嘉某居士书四节录</a></span></p>
<p align="center" style="text-align:center"><span lang="EN-US">&nbsp;</span></p>
<p><a name="a17"></a><span style="color:#333399">与陈锡周居士书<span lang="EN-US"></span></span></p>
<p>这一篇，是念佛法门的纲要，必须细读。</p>
<p><b><span style="color:teal">如来出世，说法度生，原欲一切众生直下了生脱死、亲证无上觉道而已。<span lang="EN-US"></span></span></b></p>
<p>参阅妙法莲华经方便品：佛为一大事因缘出现于世，为令众生开示悟入佛之知见。可知此义。</p>
<p><b><span style="color:teal">但以众生根机不等，不能究竟畅佛本怀：只得随顺机宜循循善诱。大根则称性直谈，为说佛乘，令其即生圆证佛果，如：华严经之善财，法华经之龙女等。<span lang="EN-US"></span></span></b></p>
<p>华严善财：见八十华严第六十卷至第八十卷——入法界品第三十九；四十华严卷四至四十。</p>
<p>善财童子于福城东，遇文殊师利而发菩提心，从此渐次南行，历参五十三位善知识，最后参普贤菩萨，而入法界。</p>
<p>法华龙女：见法华经卷四——提婆达多品第十二。</p>
<p>文殊入海弘经，龙女以宝珠献佛，即于南方燕垢世界，坐宝莲华，成等正觉。</p>
<p><b><span style="color:teal">次则为说菩萨乘，缘觉乘，声闻乘，令其渐次修习，渐次证果。<span lang="EN-US"></span></span></b></p>
<p>法华经云：‘十方佛土中，唯有一乘法，无二、亦无三，除佛方便说。’说一佛乘，乃畅本怀；众生根钝，无已，乃方便说三，令得渐次证入也。</p>
<p><b><span style="color:teal">又其次、则为说五戒、十善，令其不堕恶道，受人天身，渐种善根，随其所种善根大小，将来于三乘法中，随宿善力，发诸现行，或依菩萨乘，修六度万行，而得亲证法身；或依缘觉、声闻乘，悟十二因缘及四谛法，而得断惑证真。<span lang="EN-US"></span></span></b></p>
<p>令修五戒十善，令其不堕恶道，更是方便中之方便，还是要修出世三乘，断见思惑，证偏真涅槃，虽是‘化城’，已胜人天多多，何况将来决趣‘宝所’。</p>
<p><b><span style="color:teal">此诸法门，虽则大小不同，顿渐各异；然一一皆须自己修习力深，断惑证真，方可超出轮回，了生脱死。<span lang="EN-US"></span></span></b></p>
<p>是谓依自力修行，竖出三界，难行道。</p>
<p><b><span style="color:teal">若三界内见思二惑丝毫未尽，则生死根本未能斩断，纵令定慧力深，依旧无由解脱。如三果圣人，尚生五不还天，经许多劫，方证四果。若证四果，则生死根本断尽无余。<span lang="EN-US"></span></span></b></p>
<p>见思二惑：见惑八十八使，思惑八十一品，详见四教仪集注卷四。</p>
<p>断见惑，证初果须陀洹：断欲界九品思惑中前六品，证二果斯陀含；断欲界思或九品尽，证三果阿那含，生五不还天；断三界九地八十一品思惑尽，证四果阿罗汉。</p>
<p>五不还天：色界十八天：初禅三天，二禅三天，三禅三天，四禅九天——一无云，二福生，三广果，凡夫所居；四无想，外道修无想定者生此。五无烦，六；无热，七善见，人善现，九色究竟，是谓五不还天，三果圣人所居，亦名五净居天。</p>
<p>无烦天，寿命一千大劫；无热，二千大劫；善见，四干大劫；善现，八千大劫；色究竟，一万六千大劫：故云‘经许多劫’。</p>
<p><b><span style="color:teal">然只是小果声闻；尚须回己所证小果，趣向如来大道，于十方世界，乘愿受生，广行六度万行，上求佛道，下化众生，随己功行深浅，或渐、或顿，以次证入十住、十行、十回向、十地、等觉、诸位。至等觉已，再破一品无明，证一分三德，便入妙觉位而成佛矣。<span lang="EN-US"></span></span></b></p>
<p>圆教初住，即破一品无明，证一分三德（法身、般若、解脱）：从此历十住、十行、十向、十地、等觉，而破四十一品无明：妙觉、则破四十二品无明尽，三德圆证，而成究竟佛果。</p>
<p><b><span style="color:teal">如来一代时教，所说法门，虽则无量无边，其证入地位，毕竟不能超越于此。<span lang="EN-US"></span></span></b></p>
<p>约教而论断证，总不出此。细读天台四教仪、教观纲宗，可知。</p>
<p><b><span style="color:teal">虽禅宗直指人心、见性成佛，最为圆顿直捷；然见性成佛，乃约本有法身，不涉凡圣因果修证而论。若依修证地位而言，亦与教家了无异趣。<span lang="EN-US"></span></span></b></p>
<p>古德有谓：宗门之开悟——明心见性，与教下之大开圆解同。则开悟之后，仍须依解起行——水边林下长养圣胎，故其修证则与教下无异。</p>
<p><b><span style="color:teal">而末世之中，人根陋劣，知识鲜少，悟者尚难其人，何况实证？<span lang="EN-US"></span></span></b></p>
<p>今之习禅者，多在宗门语录、公案上打转：而又缺乏古时禅林之大冶洪炉可资锻炼，所以成就者希。</p>
<p><b><span style="color:teal">如来知诸众生、唯仗自力了脱之难，故于一切法门之外，特开念佛求生净土一门；但能信愿真切，即五逆十恶极重罪人，临命终时，地狱相现，有善知识教以念佛，若能念佛十声，或止数声，或止一声，亦得蒙佛慈力，接引往生。况彼修行世善，不作诸恶者乎？<span lang="EN-US"></span></span></b></p>
<p>观经云：‘下品下生者：或有众生，作不善业，五逆、十恶，具诸不善。如此愚人，应堕恶道，经历多劫，受苦无穷。如此愚人，临命终时，遇善知识，种种安慰，为说妙法，教令念佛。此人苦逼，不遑念佛，善友告言：‘汝若不能念者，应称无量寿佛。’如是至心，令声不绝，具足十念，称“南无阿弥陀佛”。称佛名故，于念念中，除八十亿劫生死之罪。命终之时，见金莲华犹如日轮，住其人前。于一念顷，即得往生极乐世界……’</p>
<p><b><span style="color:teal">若是精修梵行，禅定力深，则往生品位更高，见佛闻法最速。即大彻大悟，断惑证真之人，亦须回向往生，以期圆证法身，速成佛果。<span lang="EN-US"></span></span></b></p>
<p>所以华严会上，最后、普贤菩萨，说十大愿王，导华藏海众，同生极乐也。</p>
<p><b><span style="color:teal">其余法门，小法则大根不须修，大法则小根不能修。唯兹净土一门，三根普被，利钝全收：上之则观音、势至、文殊、普贤，不能超出其外；下之则五逆、十恶、阿鼻种性，亦可预入其中。使如来不开此法，则末世众生，欲即生了生脱死，便绝无企望矣！<span lang="EN-US"></span></span></b></p>
<p>经云：末世亿亿人修行，罕一成道；惟依念佛，可得度脱。可知、末世众生，若无念佛法门，焉能出苦！</p>
<p><b><span style="color:teal">然此法门如是广大，而其修法又极简易，由此之故，非宿有净土善根者，便难谛信无疑。<span lang="EN-US"></span></span></b></p>
<p>今时有不信此念佛法门者，就是没有净土善根的人。</p>
<p><b><span style="color:teal">不但凡夫不信，二乘犹多疑之：不但二乘不信，权位菩萨犹或疑之；唯大乘深位菩萨，方能彻底了当，谛信无疑。<span lang="EN-US"></span></span></b></p>
<p>蕅益大师曰：‘净土法门，三根普摄，绝待圆融，不可思议 ，圆收圆超一切法门，甚深难信；非第一智慧，不能直下无疑。’（弥陀要解）</p>
<p><b><span style="color:teal">能于此法深生信心，虽是具缚凡夫，其种性已超二乘之上。喻如太子堕地，贵压群臣：虽其才德未立，而仗王力故，感如此报。修净土人，亦复如是。由以信愿持佛名号，即能以凡夫心，投佛觉海，故得潜通佛智，暗合道妙也。<span lang="EN-US"></span></span></b></p>
<p>‘太子堕地，贵压群臣’，谓刚出生的太子，其尊贵已超过群臣。</p>
<p><b><span style="color:teal">欲说净土修法，若不略陈诸法仗自力了脱之难，此法仗佛力往生之易，则不是疑法，便是疑自。<span lang="EN-US"></span></span></b></p>
<p>慈云忏主撰‘往生净土决疑行愿二门’的决疑门中，明三种疑：一、疑师，二、疑法，三、疑自。欲明疑法、疑自之义，请阅决疑门便知。见净土十要。</p>
<p><b><span style="color:teal">若有丝毫疑心，则因疑成障，莫道不修，修亦不得究竟实益也。<span lang="EN-US"></span></span></b></p>
<p>慈云忏主云：‘疑为信障，世间小善尚不能成，况菩提大道乎？’</p>
<p><b><span style="color:teal">由是言之，信之一法，可不急急讲求，以期深造其极乎哉。<span lang="EN-US"></span></span></b></p>
<p>‘信为道源功德母’；‘佛法大海，信为能入’：五根五力，信为第一：七圣法财，信亦第一；‘无信不足启愿’；宜急讲求，以造其极！</p>
<p><b><span style="color:teal">所言信者：须信娑婆实实是苦，极乐实实是乐。娑婆之苦，无量无边；总而言之，不出八苦。所谓：生、老、病、死、爱别离、怨憎会、求不得、五阴炽盛。<span lang="EN-US"></span></span></b></p>
<p>八苦之义，大体可知：兹录省庵大师八苦诗，读此诗，同时可以体会到：娑婆之极苦，极乐之至乐。</p>
<p>八苦诗<span>&nbsp; </span>生苦</p>
<p>业风吹识入胞胎<span>&nbsp;&nbsp;&nbsp;&nbsp;&nbsp; </span>狱户深藏实可哀</p>
<p>每遇饥虚倒悬下<span>&nbsp;&nbsp;&nbsp;&nbsp;&nbsp; </span>频惊粗食压山来</p>
<p>声闻到此心犹昧<span>&nbsp;&nbsp;&nbsp;&nbsp;&nbsp; </span>菩萨于中慧未开</p>
<p>誓割爱缘生极乐<span>&nbsp;&nbsp;&nbsp;&nbsp;&nbsp; </span>华中产取玉婴孩</p>
<p>老苦</p>
<p>万事输人已退藏<span>&nbsp;&nbsp;&nbsp;&nbsp;&nbsp; </span>形骸自愧少康庄</p>
<p>朱颜一去杳无迹<span>&nbsp;&nbsp;&nbsp;&nbsp;&nbsp; </span>华发新来渐有霜</p>
<p>流泪暗思童稚乐<span>&nbsp;&nbsp;&nbsp;&nbsp;&nbsp; </span>见人空话壮年强</p>
<p>宁知净土春长在<span>&nbsp;&nbsp;&nbsp;&nbsp;&nbsp; </span>不使身心昼夜忙</p>
<p>病苦</p>
<p>四大因时偶暂乖<span>&nbsp;&nbsp;&nbsp;&nbsp;&nbsp; </span>此身无计可安排</p>
<p>残灯留影不成梦<span>&nbsp;&nbsp;&nbsp;&nbsp;&nbsp; </span>夜雨滴愁空满街</p>
<p>自昔欢娱何处去<span>&nbsp;&nbsp;&nbsp;&nbsp;&nbsp; </span>只今苦痛有谁怀</p>
<p>岂知极乐清虚体<span>&nbsp;&nbsp;&nbsp;&nbsp;&nbsp; </span>自在游行白玉阶</p>
<p>死苦</p>
<p>识神将尽忽无常<span>&nbsp;&nbsp;&nbsp;&nbsp;&nbsp; </span>四大分离难主张</p>
<p>脱壳生龟真痛绝<span>&nbsp;&nbsp;&nbsp;&nbsp;&nbsp; </span>落汤螃蟹漫慞惶</p>
<p>甘心狱户为囚侣<span>&nbsp;&nbsp;&nbsp;&nbsp;&nbsp; </span>束手幽关事鬼王</p>
<p>何似华开亲见佛<span>&nbsp;&nbsp;&nbsp;&nbsp;&nbsp; </span>无生无灭寿难量</p>
<p>爱别离苦</p>
<p>生离死别最堪伤<span>&nbsp;&nbsp;&nbsp;&nbsp;&nbsp; </span>每语令人欲断肠</p>
<p>虞氏帐中辞项羽<span>&nbsp;&nbsp;&nbsp;&nbsp;&nbsp; </span>明妃马上谢君王</p>
<p>泪深江海犹嫌浅<span>&nbsp;&nbsp;&nbsp;&nbsp;&nbsp; </span>恨远乾坤未是长</p>
<p>诸上善人俱会处<span>&nbsp;&nbsp;&nbsp;&nbsp;&nbsp; </span>愿教旷劫莫分张</p>
<p>怨憎会苦</p>
<p>苦事人情皆欲避<span>&nbsp;&nbsp;&nbsp;&nbsp;&nbsp; </span>谁知夙业自相招</p>
<p>有钱难买阎翁赦<span>&nbsp;&nbsp;&nbsp;&nbsp;&nbsp; </span>无计能求狱卒饶</p>
<p>兵败张巡思作鬼<span>&nbsp;&nbsp;&nbsp;&nbsp;&nbsp; </span>身亡萧氏愿为猫</p>
<p>何时得预莲池会<span>&nbsp;&nbsp;&nbsp;&nbsp;&nbsp; </span>积劫冤仇好共消</p>
<p>求不得苦</p>
<p>穷达由来有夙因<span>&nbsp;&nbsp;&nbsp;&nbsp;&nbsp; </span>转生希望转因循</p>
<p>扬帆屡见沉舟客<span>&nbsp;&nbsp;&nbsp;&nbsp;&nbsp; </span>挂榜偏伤落第人</p>
<p>毕世耕耘难果腹<span>&nbsp;&nbsp;&nbsp;&nbsp;&nbsp; </span>频年纺织尚悬鹑</p>
<p>乐邦衣食天然好<span>&nbsp;&nbsp;&nbsp;&nbsp;&nbsp; </span>不用区区更苦辛</p>
<p>五阴炽盛苦</p>
<p>逼迫身心苦事多<span>&nbsp;&nbsp;&nbsp;&nbsp;&nbsp; </span>哀声无地可号呼</p>
<p>肝肠断处情难断<span>&nbsp;&nbsp;&nbsp;&nbsp;&nbsp; </span>血泪枯时恨未枯</p>
<p>临海廿年持使节<span>&nbsp;&nbsp;&nbsp;&nbsp;&nbsp; </span>过关一夜白头颅</p>
<p>何当净土修禅观<span>&nbsp;&nbsp;&nbsp;&nbsp;&nbsp; </span>寂照同时离有无</p>
<p>——见省庵大师语录卷下。</p>
<p><b><span style="color:teal">此八种苦，贵极一时，贱至乞丐，各皆有之。<span lang="EN-US"></span></span></b></p>
<p><b><span style="color:teal">前七种，是过去世所感之果，谛思自知，不须详说，说则太费笔墨。<span lang="EN-US"></span></span></b></p>
<p><b><span style="color:teal">第八、五阴炽盛苦，乃现在起心动念，及动作云为，乃未来得苦之因。因果牵连，相续不断，从劫至劫，莫能解脱。五阴者，即：色、受、想、行、识也。色、即所感业报之身；受、想、行、识，即触境所起幻妄之心：由此幻妄身心等法，于六尘境，起：惑、造业，如火炽然，不能止息故名炽盛也。<span lang="EN-US"></span></span></b></p>
<p>五阴盛苦，较难了解。道源老法师，在‘佛堂讲话’中，有很好的解释，浅显易懂。兹照录如下：</p>
<p>“第八‘五阴炽盛苦’：‘五阴’是色、受、想、行、识。‘色阴’是身，‘受想行识’四阴是心，简单讲一句，这是身心之苦。我对于此苦，另有一种很浅显的解释，叫做‘健康苦’。世上的人，大多不知道有苦，若对他说‘生苦’，他说生时我不知道。若对他说‘老苦’，他说我现在还没老。若对他说‘病苦’，他说我从来没有害过病。若对他说‘死苦’，他说死还未到。若对他说‘爱别离苦’，他说我的家眷团聚没有别离。若对他说‘怨憎会苦’，他说我没有怨恨憎恶的人。若对他说‘求不得苦’，他说戎凡事都很如意。如此说来，这种人就没有苦了吗？有的，有的是‘五阴炽盛苦’。我们试看，现在社会上的凶杀案、抢盗案、奸淫案，真是太多了！为什么有这种案件发生呢？因为有一般人的身心太健康了。他们受了心理上的支配，生理上的冲动，坐卧不安，无事生非，所以馋造出许多杀盗淫的罪业来。他们的身心不能安宁，好像给火烧著似的，故曰：‘五阴炽盛苦’。”</p>
<p><b><span style="color:teal">又、阴者，盖覆义，音义与荫同。由此五法，盖覆真性，不能显现；如浓云蔽日，虽杲日光辉，了无所损；而由云蔽故，不蒙其照。凡夫未断惑业，被此五法障蔽，性天慧日，不能显现，亦复如是。<span lang="EN-US"></span></span></b></p>
<p>此释“阴”义。旧译作五阴。亦译作‘五众’，如法华经譬喻品‘五众之生灭’，此五众即五阴。新译作五蕴，般若心经‘照见五蕴皆空’。除、盖覆义。蕴、积聚义。若二义合释，则更为明显：由积聚五法，盖覆其性，致令其性埋没于五蕴山中；正所谓：‘五蕴身中有真佛，无奈人人不自识’！</p>
<p><b><span style="color:teal">此第八苦，乃一切诸苦之本。修道之人，禅定力深，于六尘境界，了无执著，不起憎爱，从此加功用行，进证无生，则惑业净尽，斩断生死根本矣。<span lang="EN-US"></span></span></b></p>
<p>金刚经云：‘不应住色生心，不应住声、香、味、触、法生心；应无所住而生其心。’又云：‘不应住色生心，不应住声香味触法生心；应生无所住心。’无所住、即无执著。若能如是，则生死可了。</p>
<p><b><span style="color:teal">然此功夫，大不容易，末世之中，得者实难。故须专修净业，求生极乐，仗佛慈力，往生西方。既得往生，则莲花化生，无有生苦：纯童男相，寿等虚空，身无灾变，老、病、死等，名尚不闻，况有其实？追随圣众，亲侍弥陀，水、鸟、树林，皆演法音，随己根性，由闻而证；亲尚了不可得，何况有怨？思衣得衣，思食得食；楼阁堂舍，皆七宝所成，不假人力，唯是化作；则翻娑婆之七苦，以成七乐。至于身则有大神通，有大威力，不离当处，便能于一念中，普于十方诸佛世界，作诸佛事，上求下化：心则有大智慧，有大辩才，于一法中，遍知诸法实相，随机说法，无有错谬，虽说世谛语言，皆契实相妙理，无五阴炽盛之苦，享身心寂灭之乐；故经云：‘无有众苦，但受诸乐，故名极乐’也。<span lang="EN-US"></span></span></b></p>
<p>圆瑛法师曰：‘以娑婆之极苦，对彼西方极乐，二土较量，令知胜劣，而生欣厌。如八苦者，则：彼国众生，但受莲华化生之乐，而无胎狱生苦：但受相好具足之乐，而无衰朽老苦：但受自在宴安之乐，而无痛患病苦：但受寿命无量之乐，而无分段死苦：但受海会相聚之乐，而无爱别离苦：但受上善俱会之乐，而无怨憎会苦：但受所欲如意之乐，而无求不得苦：但受观照蕴空之乐，而无五阴炽盛之苦。二土对较，苦乐悬殊，净秽自分，取舍宜定。’（见阿弥陀经讲义）</p>
<p><b><span style="color:teal">娑婆之苦，苦不可言；极乐之乐，乐莫能喻。深信佛言，了无疑惑，方名真信。<span lang="EN-US"></span></span></b></p>
<p>中峰大师曰：‘净土之为教：仰承阿弥陀佛四十八大愿力，摄取十方一切众生，凡具信心者，皆得往生。信者：信有西方净土；信有阿弥陀佛摄取众生之事；我等众生，信有往生之分……如是信者，是为真信。’（见三时系念佛事）‘信’义，净宗典籍皆有说明，弥陀要解明宗中，详明信愿行义，宜参阅。</p>
<p><b><span style="color:teal">切不可以凡夫、外道知见，妄生猜度，谓：净土种种不思议胜妙庄严，皆属寓言，譬喻心法，非有实境。若有此种邪知谬见，便失往生净土实益，其害甚大，不可不知。<span lang="EN-US"></span></span></b></p>
<p>今时的邪知谬见更多了！不便一一细述。但总不出以凡情测圣境耳。</p>
<p><b><span style="color:teal">既知娑婆是苦，极乐是乐，应发切实誓愿：愿离娑婆苦，愿得极乐乐。其愿之切，当如堕厕坑之急求出离：又如系牢狱之切念家乡。己力不能自出，必求有大势力者提拔令出。娑婆世界，一切众生，于逆顺境，起贪嗔痴，造杀盗淫，秽污本有妙觉明心，乃无底之厕坑。既造恶业，必受恶报，久经长劫，轮回六道，乃不赦之牢狱。阿弥陀佛，于往劫中，发四十八愿，度脱众生，有一愿云：‘若有众生，闻我名号，求生我国，乃至十念，若不生者，不取正觉’。阿弥陀佛，誓愿度生，若众生不求接引，佛亦无可奈何！倘志心称名，誓求出离娑婆者，无一不蒙垂慈摄受也。阿弥陀佛有大势力，能拔娑婆无底厕坑、不赦牢狱之人，直下出离其中，悉皆安置于极乐本有家乡，令其入佛境界，同佛受用也。<span lang="EN-US"></span></span></b></p>
<p>明净秽而令生欣厌，求生西方之愿，才能真切，故以厕坑、 牢狱譬此土，必须急求出离。</p>
<p>‘有一愿’，即第十八愿。文云：‘设我得佛，十方众生，至心信乐，欲生我国，乃至十念，若不生者，不取正觉！’</p>
<p>佛度有缘人，无缘不能度。不求生者，如能强度，则世间众生早已度尽矣。故云：‘众生不求接引，佛亦无可奈何’！</p>
<p>‘安置于极乐本有家乡’：古人有偈云：‘引开大路透西方，西方本是我家乡，家乡望子回心转，转见初生一老娘’。以‘老娘’喻接引导师。又有偈云：‘西方步步踏莲华，指路开门谢释迦，三复叮咛无别嘱，一心念佛早归家’。皆以西方极乐为本有家乡，至为亲切，我等皆是‘穷子’，人已舍‘父’逃逝矣！</p>
<p><b><span style="color:teal">欲生西方，最初须有真信切愿；若无真信切愿，纵有修行，不能与佛感应道交，只得人天福报，及作未来得度之因而已。若信愿具足，则万不漏一；永明所谓‘万修万人去’者，指信愿具足者言也。<span lang="EN-US"></span></span></b></p>
<p>永明禅师禅净四料简云：‘无禅有净土，万修万人去：但得见弥陀，何愁不开悟’。——明信愿竟。</p>
<p><b><span style="color:teal">既有真信切愿，当修念佛正行。以信愿为先导，念佛为正行。信、愿、行三，乃念佛法门宗要。有行无信愿，不能往生；有信愿无行，亦不能往生。信愿行三，具足无缺，决定往生。‘得生与否，全由信愿之有无：品位高下，全由持名之深浅’。<span lang="EN-US"></span></span></b></p>
<p>道源长老云：‘蕅益大师说：‘得生与否，端凭信愿之有无，品位高下，全由持名之深浅’。我们在这两句话中，就可以知道，西方得生或不得生，但看有没有信愿。换句话说，只要有信有愿，无论念佛多少，西方一定得生。足见信愿二字，是何等重要了！’（佛堂讲话一）</p>
<p><b><span style="color:teal">言念佛正行者：各随自己身分而立，不可定执一法。如其身无事累，因当从朝至暮，从暮至朝，行住坐卧，语默动静，穿衣、吃饭，大小便利，一切时，一切处，令此一句洪名圣号，不离心口。<span lang="EN-US"></span></span></b></p>
<p>六字洪名，不离心口；净业行人，应当如是。</p>
<p><b><span style="color:teal">若盥漱清净，衣冠整齐，及地方清洁，则或声或默，皆无不可。若睡眠及裸露、澡浴、大小便时，及至秽污不洁之处，只可默念，不宜出声。默念功德一样，出声便不恭敬。勿谓此等时处念不得佛，须知此等时处，出不得声耳。又、睡若出声，非唯不恭，且致伤气，不可不知。<span lang="EN-US"></span></span></b></p>
<p>以上指示日常念佛，下文开示早晚定课。</p>
<p><b><span style="color:teal">虽则长时念佛，无有间断；须于晨朝向佛礼拜毕，先念阿弥陀经一遍，往生咒三遍毕，即念赞佛偈——即阿弥陀佛身金色偈，念倡毕，念南无西方极乐世界大慈大悲阿弥陀佛，随即但念南无阿弥陀佛六字，或一千声，或五百声，当围绕念，若不便绕，或跪、或坐、或立、皆可。念至将毕，归位，跪念观音、势至、清净大海众菩萨，各三称，然后念净土文，发愿回向往生。<span lang="EN-US"></span></span></b></p>
<p>‘净土文’，通常是指朝暮课诵中‘一心皈命极乐世界阿弥陀佛’乃至‘广度众生，满菩提愿’文，是宋、慈云忏主作。全文一六四字。</p>
<p><b><span style="color:teal">念净土文者，令依文义而发心也。若心不依文而发，则成徒设虚文，不得实益矣。<span lang="EN-US"></span></span></b></p>
<p>念回向偈等，皆当依文发心，才能得益。</p>
<p><b><span style="color:teal">净土文毕，念三皈依，礼拜而退。<span lang="EN-US"></span></span></b></p>
<p>一堂功课，至此结束。</p>
<p><b><span style="color:teal">此为朝时功课。暮亦如之。<span lang="EN-US"></span></span></b></p>
<p>修净土者，早晚功课皆当如是。从发心日起，尽此一生，不令间断。</p>
<p><b><span style="color:teal">若欲多多礼拜者，或在念佛归位之时，则礼若干拜佛外，九称菩萨，即作九礼，礼毕，即发愿回向。或在功课念毕礼拜，随己之便，皆无不可。但须恳切至诚，不可潦草粗率。蒲团不可过高，高则便不恭敬。<span lang="EN-US"></span></span></b></p>
<p>礼佛须五体投地，所谓‘拜如山倒，起似云升’。</p>
<p>此下为最忙的人示十念法：</p>
<p><b><span style="color:teal">若或事务多端，略无闲瑕，当于晨朝盥漱毕，有佛则礼佛三拜，正身合掌，念南无阿弥陀佛，尽一口气为一念，念至十口气，即念小净土文，或但念‘愿生西方净土中’四句偈，念毕，礼佛三拜而退。若无佛，即向西问讯。<span lang="EN-US"></span></span></b></p>
<p>‘小净土文’，谅即指前文所说之净土文；以朝暮课诵本中，此文之后，有‘愿生西方净土中’四句偈，故云‘但念’。</p>
<p><b><span style="color:teal">照上念法而念，此名十念法门，乃宋、慈云忏主，为王臣政务繁剧，无暇修持者所立也。<span lang="EN-US"></span></span></b></p>
<p>慈云忏主：法号遵式，字知白。台州宁海叶氏子。深通台教。常修忏法，积劳呕血，感观音而疾愈。临终念佛坐脱，时年六十有九。师生于宋太祖乾德二年（九六四），寂于宋仁宗明道元年（西纪一０三二）。事迹详见净土圣贤录卷三。</p>
<p><b><span style="color:teal">何以令尽一口气念？以众生心散，又无暇专念，如此念时，借气摄心，心自不散。然须随气长短，不可强使多念，强则伤气。又止可十念，不可二十三十，多亦伤气。以散心念佛，难得往生，此法能令心归一处，一心念佛，决定往生。念数虽少，功德颇深。<span lang="EN-US"></span></span></b></p>
<p>借气摄心，既有大益，极忙人固可行，就是通常修净业者，亦不妨依行之。</p>
<p><b><span style="color:teal">极闲极忙，既各有法；则半闲半忙者，自可斟酌其间，而为修持法则也。<span lang="EN-US"></span></span></b></p>
<p>依此法则，订定早晚功课；平时，则忆念佛号，勿令忘失；久而久之，自能心佛打成一片。</p>
<p><b><span style="color:teal">又、念佛之人，必须事事常存忠恕，心心提防过愆。知过必改，见义必为，方与佛合。如是之人，决定往生。若不如是，则与佛相反，决难感通。<span lang="EN-US"></span></span></b></p>
<p>诸恶莫作，众善奉行，方与佛合。</p>
<p><b><span style="color:teal">又，举凡礼拜、读诵大乘经典，及作一切于世于人有益之事，悉皆以此回向西方。不可唯以念佛回向西方，其余功德，另去回向世间福报，则念不归一，便难往生。须知：真能念佛，不求世间福报，而自得世间福报（如长寿、无病，家门清泰，子孙发达，诸缘如意，万事吉祥等。）。若求世间福报，不肯回向往生，则所得世间福报，反而下劣；而心不专一，往生便难决定矣！<span lang="EN-US"></span></span></b></p>
<p>弘一大师‘净宗问辨’中明念佛人现生利益，有：瞽目重明，沉痾顿愈，冤鬼不侵，危难得免等。（见弘一大师讲演录）</p>
<p><b><span style="color:teal">此念佛法门，一代时教大乘经典，尽皆赞扬。小乘经中，绝不提起。有不通教理者，斥为小乘，乃无知邪说，不可听从。<span lang="EN-US"></span></span></b></p>
<p>一、小乘教典中，不说他方佛土；二、往生极乐，必须发菩提心：故知净土法门，决非小乘。</p>
<p><b><span style="color:teal">又、乩坛所说，多属灵鬼依托当人之智识而作，若说世间道理，则是者尚多；若说佛法，则非己所知，妄造谣言。如金刚经直解后，所咐之‘先天古佛’宝号，乃灭人慧命，瞎人正眼，极恶无比之魔话。以此施人，罪过无量矣！<span lang="EN-US"></span></span></b></p>
<p>印祖文钞续编、复江景春居士书曰：‘扶乩，乃灵鬼作用。其言某佛、某菩萨、某仙，皆假冒其名。真仙，或偶尔应机，恐千百不得其一，况佛菩萨乎？’</p>
<p>——与陈锡周居士书竟</p>
<p><span style="color:#333399">（附）关于小净土文的字数问题<span lang="EN-US"></span></span></p>
<p>笔者在前面二七七页‘读印光大师文钞记’中，曾提及慈云忏主所作的净土文的字数：‘全文一六四字’；后来有人问：据今时流通的‘课诵本’，只有一五六字。‘一六四字’，是否错误？</p>
<p>据当今流通课诵本中的‘一心皈命’净土文，实是一五六’；字，没错。笔者的‘一六四字’，是据台湾光复前的瑞成版课诵本算的，也没错。为啥会多八个字呢？因为末后‘广度众生满菩提愿’两句是‘重句’读的，即：‘广度众生，满菩提愿：广度众生，满菩提愿！’后面还有‘愿生西方净土中’的四句偈，才接‘十方三世一切佛’等三句。从前狮山元光寺的晚课都是这样念的。</p>
<p>查‘禅门日诵’（俗称‘大课诵本’）的净土文，与四十年前瑞成版课诵本全同，瑞成本可能是依‘禅门日诵’。而云栖‘诸经日诵’亦同，仅略去‘愿生西方’偈而已。</p>
<p>今时的课诵本，可能是据‘灵岩山寺念诵仪规’，以仪规中‘广度’二句不重读，即接‘十方三世’三句。再查慈云忏主原本，亦只‘一五六字’。</p>
<p><a name="a18"></a><span style="color:#333399">与心愿居士书（代友人作）</span><span lang="EN-US" style="color:#333399"></span></p>
<p>‘心愿’、应是法名。书中发挥心愿之义，令其顾名思义，解行并进也。</p>
<p><b><span style="color:teal">心者、一身之主，万法之宗。顺之则速成菩提，逆之则永沉生死。<span lang="EN-US"></span></span></b></p>
<p>‘顺’谓背尘合觉，‘逆’谓‘背觉合尘’。</p>
<p><b><span style="color:teal">一切众生，遂背本心，随逐妄境，起贪填痴，造杀盗淫，轮回于大道之中，汩没于三界之内，久经长劫，莫能出离。<span lang="EN-US"></span></span></b></p>
<p>‘本心’、即本具真心，自性清净心。随逐妄境等，即起或、造业、受诸苦报。此明从无始来，背觉合尘。以下明从今学佛，背尘合觉。</p>
<p><b><span style="color:teal">汝既发心归依三宝，为佛弟子，须发菩萨四宏誓愿，自利利他。四宏誓愿者，即：‘众生无边誓愿度，烦恼无尽誓愿断，法门无量誓愿学，佛道无上誓愿成’也。须知：此四宏誓愿，乃三世一切诸佛誓愿之本：汝于日用举心动念，须令与此相合：若与合者，扩充令其圆满；若不合者，断除令其净尽。<span lang="EN-US"></span></span></b></p>
<p>四宏誓愿，稍懂佛法者，多能背诵：但日用则罕能相合。解脱道论云：‘诸有作为，必先观察：吾斯行者，为于净戒有违犯否？为于善法有亏损否？为于他人有损害否？为于自心有不净否？如斯观察，诸过皆无，然后加行，行令究竟。设异此者，即制止心身，令不复为。’若能时时如此用心，庶几近于四宏誓愿。</p>
<p><b><span style="color:teal">然欲利他，先须自利；若非自己先出生死，何能使彼生死众生？譬如溺于海者，不能救海中沉溺之人。<span lang="EN-US"></span></span></b></p>
<p>大智度论曰：‘……自不能度，安能度人？如人乘船，中流坏败，欲度他人，反自没水！又如少汤投大冰池，虽消少处，反更成冰。’（卷二九）</p>
<p><b><span style="color:teal">如来所说了生死法，无量无边；唯净土一法，下手易而成功高，用力少而得效速。若欲即生了办，舍此末由。<span lang="EN-US"></span></span></b></p>
<p>净土法门，是‘当生成就之佛法’，急须进修，切勿错过。亲到宝山空回手，一失人身万劫难！</p>
<p><b><span style="color:teal">所谓净土者：即生信、发愿、念阿弥陀佛，求生西方极乐世界也。果能信愿真切，一心念佛，至临命终时，决定蒙佛接引往生彼国。既得往生，则俯谢凡质，高预圣流，见佛闻法，证无生忍；神通、智慧，不可思议。然后乘本愿轮，回入娑婆，种种方便，度脱众生；如观世音菩萨，应以何身得度者，即现何身而为说法：普令一切众生，同出生死，同成佛道，方可圆证自己本具之妙真如心：方可究竟契合菩萨四宏誓愿，与阿弥陀佛四十八愿，及普贤菩萨十大愿王也已。<span lang="EN-US"></span></span></b></p>
<p>普贤行愿偈曰：‘我既往生彼国已，现前成就此大愿，一切圆满尽无余，利乐一切众生界’。</p>
<p><b><span style="color:teal">心愿之义，如是，如是。若能顾名思议，身体力行，可谓超格丈夫，火里莲华，如来真子，大士嫡孙矣，勉之，勉之！<span lang="EN-US"></span></span></b></p>
<p>优婆塞戒经云：‘出家菩萨立如是愿，是不为难；在家菩萨，立如是愿，是乃为难。何以故？在家菩萨，多恶因缘所缠绕故’</p>
<p><a name="a19"></a><span style="color:#333399">与卫锦洲居士书（因邻火延烧，物、屋一空，其妻惊骇病故，遂心神迷闷，如醉、如狂）</span><span lang="EN-US" style="color:#333399"></span></p>
<p>世间不如意事常八九，难免遭遇逆境。熟读此篇，心地释然。</p>
<p><b><span style="color:teal">法华经云：‘三界无安，犹如火宅，众苦充满，其可怖畏！’<span lang="EN-US"></span></span></b></p>
<p>见法华经卷二、譬喻品第三、偈颂中。</p>
<p><b><span style="color:teal">天之所以成就人者，有苦、有乐，有逆、有顺，有祸、有福，本无一定，唯在当人具通方眼，善体天心，则无苦非乐，无逆非顺，无祸非福矣。是以君子乐天知命，上不怨天，下不尤人，随遇而安，无往而不自在逍遥也。<span lang="EN-US"></span></span></b></p>
<p>乐天知命：谓顺应天命而自乐也。易、系辞上：乐天知命，故不忧。疏：顺天施化，是欢乐于天；识物始终，是自知性命；任自然之理，故不忧也。（中文大辞典）</p>
<p>不怨天不尤人：谓不怀恨于天，不责怪于人也。论语、宪问：子曰：不怨天，不尤人。注：君子不用于世，而不怨天；人不知己，亦不尤人。</p>
<p><b><span style="color:teal">所以素富贵行乎富贵，（素者、现在也。行者、优游自得之意。富则周济贫穷，贵则致君泽民。尽其富贵之分，是之谓‘素富贵行乎富贵’也。）<span lang="EN-US"></span></span></b></p>
<p><b><span style="color:teal">素贫贱行乎贫贱，（若家无余财，身未出仕，则守乎贫贱之节，不敢妄为。）<span lang="EN-US"></span></span></b></p>
<p><b><span style="color:teal">素夷狄行乎夷狄，（若尽忠被谗，贬之远方，如云、贵、两广、黑龙江等，则心平气和，不怨君上，不恨谗人，若自己就是彼地之人一样。）<span lang="EN-US"></span></span></b></p>
<p><b><span style="color:teal">素患难行乎患难。（或者不但远贬，且加之以刑，轻则楚打监牢，重则斩首分尸，或至灭门，仍然不怨君上、不恨奸党，若自己应该如此一样。人与之患难，尚然如是，何况天降之患难，岂有怨恨者乎？如是之人，则人爱之，天护之，或在此生，或在后世，或在子孙，决定有无穷之福报，以酬其德矣。）<span lang="EN-US"></span></span></b></p>
<p>此‘素富贵’等四句，出‘中庸’。兹录原文如下：</p>
<p>‘君子素其位而行，不愿乎其外。素富贵、行乎富贵，素贫贱、行乎贫贱，素夷狄、行乎夷狄，素患难、行乎患难；君子无入而不自得焉。’</p>
<p>中庸新解，释曰：</p>
<p>‘素、是‘现在’的意思。君子做人，在怎样的地位，就怎样法，不希望做地位以外的事。在富贵的地位，就照富贵的地位去做人；在贫贱的地位，就照贫贱的地位去做人：就是在夷狭的地位，也就照夷狭的地位去做人；在患难的地位，也照患难的地位去做人。君子不论在什么地位，都是随遇而安，悠然自得，不作非分之望，所以能“无入而不自得焉”。’</p>
<p><b><span style="color:teal">居士虽有好善之资，未明儒佛至理，以故一遇逆境，便发狂乱耳。<span lang="EN-US"></span></span></b></p>
<p>凡夫总是‘心随境转’，所以碰到逆境，难免发狂。楞严经说：‘若能转物，即同如来’矣。</p>
<p><b><span style="color:teal">今谕之曰：世间最博厚高明者，莫过天地日月；而日中则昃，月盈则食，高岸为谷，深谷为陵，沧海变桑田，桑田成沧海。<span lang="EN-US"></span></span></b></p>
<p>沧海桑田：喻世事变遂之巨。神仙传：麻姑谓王方平曰：‘接侍以来，已见东海三为桑田；向到蓬莱水浅，浅于往者会时略半也，岂将复还为陵陆乎？’。书言故事、地理类：‘山河改转，曰：沧海桑田。’精注雅俗故事读本、土、地舆：‘沧海桑田，谓世事之多变’。（中文大辞典五）</p>
<p><b><span style="color:teal">古今最道高德备者，莫过孔子，而且绝粮于陈，被围于匡；周游列国，卒无所遇；只有一子，年才五十，即便死亡；幸有一孙，得绵世系。<span lang="EN-US"></span></span></b></p>
<p>纲鉴一：‘壬子，（周敬王）三十一年（西纪前四八九），春，孔子自蔡如叶（楚邑），楚子（昭王）遣使来聘孔子。’纪：‘楚子闻孔子在陈蔡之间，使人聘孔子。陈蔡大夫谋曰：‘孔子用于楚，则陈蔡危矣！’相与发徒，围之于野，不得行，绝粮。使子贡至楚，楚子兴师迎孔子，然后得行。’</p>
<p>被围于匡：史记四七：‘（孔子）将适陈，过匡，颜刻为朴，以其策指之曰：‘昔吾入此，由彼缺也。’匡人闻之，以为鲁之阳虎，阳虎尝暴匡人，匡人于是遂止孔子，孔子状类阳虎，拘焉五日。’索隐：‘匡、宋邑也。’正义：琴操云：‘孔子到匡郭外，颜刻举策指匡穿垣曰：“往与阳货正从此入。”匡人闻其言，告君曰：“往者阳货今复来。”乃率众围孔子数日，乃和琴 而歌，音曲甚哀，有暴风击军士僵仆，于是匡人有知孔子圣人，自解也。’</p>
<p>史记：‘孔子生鲤，字伯鱼。伯鱼年五十，先孔子死。伯鱼生伋，字子思，年六十二，尝困于宋。子思作中庸’。</p>
<p><b><span style="color:teal">降此而下：颜渊短命，冉伯牛亦短命；子夏丧明，左邱明亦丧明。<span lang="EN-US"></span></span></b></p>
<p>颜回，字子渊，少孔子三十岁。年二十九，发尽自。蚤死（年三十二）。（史记六七）</p>
<p>冉耕：字伯牛，孔子以为有德行。伯牛有恶疾，孔子往问之，自牖执其手，曰：“命也夫！斯人也，而有斯疾，命也夫！”（史记六七）——案：史记缺载年岁，逝时几岁，无从查考。</p>
<p>卜商，字子夏。少孔子四十四岁。孔子既没，子夏居西河教授，为魏文侯师。其子死，哭之失明。（史记六七）</p>
<p>左丘明：春秋、鲁太史。孔子作春秋，左丘明述其意而作传，曰‘左氏春秋’。后人因其失明，称为‘盲左’。（人名辞典）</p>
<p><b><span style="color:teal">屈原沉江，（屈原尽忠被让，后以怀王被秦所留，不胜忧愤，而力无能为，五月五日，沈于汩罗江中。）<span lang="EN-US"></span></span></b></p>
<p>屈原：战国楚人。名平，号灵均。博闻强记，文辞雅丽，为后世词赋之祖。仕楚为三闾大夫。怀王重其才，靳尚辈，谮而疏之，乃作‘离骚’，冀王感悟。顷襄王时复用谗，谪原于江南，原作‘渔父’诸篇以见志，于五月五日，自沈汩罗而死。（人名辞典）</p>
<p>纲鉴一：秦伐楚，取八城，秦（昭襄）王乃遗楚（怀）王书曰：‘寡人愿与君王会武关，面相约，结盟而去。’楚王欲往，恐见欺：欲不枉，恐秦怒。昭睢（楚之族）屈平（字原）曰：‘毋行，而发兵守之耳。秦，虎狼也，有并诸侯之心，不可信也。’王稚子（名）子兰劝王行，王乃入秦，秦王令一将军诈为王，伏兵武关，劫之与西，遂留之。时楚太子横方质于齐，昭睢诈赴（告丧也。俗作讣）于齐，齐王归楚太子，楚人立之（是为顷襄王）。初，屈平为怀王左徒（官名。犹后左右拾遗）志洁行廉，明于治体，王甚任之。后以谗见疏……其后，子兰又谮之于顷襄王，王怒，迁之于江南，原遂怀石自投汩罗（江名。在今湖南省湘阴县北）以死。（时周赦王十六年（西纪前二九九）壬戈、五月五日。）</p>
<p><b><span style="color:teal">子路作醢。（临、音海，肉酱也。子路仕卫，卫蒯聩与其子辄争国，子路死于其难，遂被敌兵斩作肉酱。）<span lang="EN-US"></span></span></b></p>
<p>仲由，字子路，一字季路。孔子弟子。性好勇，喜闻过。事亲孝，尝为亲百里负米。有政事才，袖仕鲁，后仕卫，为孔悝邑宰，孔悝母伯姬与竖良夫谋立太子蒯瞆，迫孔悝盟而劫出公，出公奔，子路将入，子羔止之，子路曰：食焉不避其难。遂入。蒯瞆使人攻子路，以戈击之，断缨，子路曰：君子死，冠不免。结缨而死。（中国人名辞典）</p>
<p><b><span style="color:teal">天地日月，犹不能令其常然不变；大圣大贤，亦不能令其有顺无逆。唯其乐天知命，故所遇无不安乐也。而且千百世后，自天子以至庶人，无不景仰。以当时现境论之，似乎非福；以道传后世论之，则福孰有过于此者？<span lang="EN-US"></span></span></b></p>
<p>此总结上文。</p>
<p><b><span style="color:teal">人生世间，千思万算，种种作为，究到极处，不过为养身口、遗子孙而已。然、身则粗布亦可遮体，何必棱罗绸缎？口则菜羹尽可过饭，何必鱼肉海味？子孙、则或读书，或耕田，或为商贾，自可养身，何必富有百万？且古今为子孙谋万世之富贵者，莫过秦始皇：吞并六国，焚书坑儒，收天下兵器以铸大钟，无非欲愚弱其民，不能起事。<span lang="EN-US"></span></span></b></p>
<p>秦始皇：姓嬴，名政。庄襄王之子。西纪前二四六年登位，时年十三岁。十七年灭韩，十九年灭赵，廿二年灭魏，廿四年灭楚，廿五年灭燕，廿六年灭齐，全国统一于奏，定皇帝称号。收天下兵器，销以为钟、鑢、金人，置宫庭中。卅四年，烧诗书百家语。三十七年（西纪前二一０年）七月，东巡至沙邱而崩，时年五十岁。</p>
<p><b><span style="color:teal">谁知陈涉一起，群雄并作。一统之后，不上十二三年，便致身死国灭，子孙尽遭屠戮，直同斩草除根，靡有子遗！是欲令子孙安乐者，反使其速得死亡也。<span lang="EN-US"></span></span></b></p>
<p>西纪前二０九年，秦二世胡亥元年，阳城人陈胜（姓陈名胜，字涉）、阳夏人吴广起兵，刘邦、项梁等应之。故云‘群雄并作’。</p>
<p>始皇于二十六年统一全国，三十七年死于沙邱，前后不过十二年。胡亥三年，赵高弑之，而立子婴。次年，项羽入关，杀子婴，掘始皇冢。</p>
<p><b><span style="color:teal">汉献帝时，曹操为丞相，专其威权，凡所作为，无非弱君势，重己权，欲令自身一死，子便为帝。及至已死，曹丕便纂；而且尸犹未殓，丕即移其嫔妾，纳于己宫。死后永堕恶道。历千四百余年，至清乾隆间，苏州有人杀褚，出其肺肝，上有‘曹操’二字，邻有一人见之，生大恐怖，随即出家，法名‘佛安’，一心念佛，遂得往生西方。事载净土圣贤钱。<span lang="EN-US"></span></span></b></p>
<p>净土圣贤录卷六：‘佛安，字誓愿，苏州人。年三十余，邻家杀猪，出其腑，有文，曰‘曹操’。翟然发心，投上津桥天竺庵为僧……以念佛为课……乾隆四十一年（西纪一七七六）二月，有疾，遣徒往狮林寺请僧礼净土忏三日，演瑜伽焰口一坛。期满，明日，设斋筵，召客为别，称佛名，其徒和之。香三灶。日午，曰：‘行矣’。端坐而逝。’</p>
<p><b><span style="color:teal">夫曹操费尽心机，为子孙谋，虽作皇帝，止得四十五年，国便灭亡。而且日与西蜀、东吴互相争伐，何曾有一日安乐也？<span lang="EN-US"></span></span></b></p>
<p>曹丕于汉献帝建安二十五年庚子（西纪二二０）十月篡位，至陈留王曹奂（操之孙。在位六年）咸熙二年乙酉（西纪二六五）十二月，司马炎依样画葫芦，曹魏亡。计四十五年。</p>
<p><b><span style="color:teal">下此：若两晋、宋、齐、梁、陈、隋，及五代之梁、唐、晋、汉、周，皆不久长。就中，唯东晋最久，仅一百三年。其他、或二三年，或八九年，一二十年，四五十年，即便灭亡。<span lang="EN-US"></span></span></b></p>
<p>西晋自西纪二六五至三一七年，东晋自西纪三一七至四一九年，两晋合计一百五十五年。</p>
<p>南朝：刘宋五十九年（西纪四二０—四七八），萧齐二十三年（西纪四七九—五０一），萧梁五十五年（西纪五０二——五五六），陈三十二年（西纪五五七——五八八）。隋二十九年（西纪五八九——六一七）。</p>
<p>五代：后梁十六年（西纪九０七——九二二），后唐十三年（西纪九二三——九三五），后晋十一年（西纪九三六——九四六），后汉四年（西纪九四七——九五０），后周九年（西纪九五一——九五九）。</p>
<p><b><span style="color:teal">此乃正统，其余窃据伪国，其数更多，其年更促。推其初心，无非欲遗子孙以富贵尊荣。究其实效，反令子孙遭劫受戮、灭门绝户也。<span lang="EN-US"></span></span></b></p>
<p>末代帝王遭劫受戮之事，史书具载；兹且引南朝刘宋末代史实如下：纲鉴易知录卷三：</p>
<p>‘己未（西纪四七九）夏四月，齐王（萧）道成称皇帝，废宋主为汝阴王，徙之丹阳。——宋主下诏禅位于齐，而不肯临轩，王敬则勒兵入迎，启譬令出，宋主收泪谓曰：‘欲见杀乎？’敬则曰：‘出居别宫耳。官先取司马家亦如此。’宋主泣而弹指曰：‘愿后身、世世勿复生帝王家！’（宫中皆哭！——通鉴一三五）五月，齐王道成拭汝阴王，灭其家！’</p>
<p>刘裕做梦也没想到他的后裔如此下场！</p>
<p><b><span style="color:teal">且贵为天子，富有四海，尚不能令子孙世受其福，况区区凡夫，从无量劫来，所作恶业，厚逾大地，深逾大海，可保家道常与、有福无殃也耶？<span lang="EN-US"></span></span></b></p>
<p>这根本是不可能的事。</p>
<p><b><span style="color:teal">须知：世间万法，悉皆虚假，了无真实，如梦、如幻，如泡、如影，如露、如电。<span lang="EN-US"></span></span></b></p>
<p>金刚经云：‘一切有为法，如梦、幻、泡、影，如露、亦如电，应作如是观’。</p>
<p>倓虚大师释曰：‘一切者、包括无遗之意。三界一切有为生灭之法也。如梦者、众生界内，迁流造作，皆是虚妄，譬如睡时似有，觉了全无；万法迷时似有，悟了全无：故曰如梦。如幻者、有为诸法，悉皆如幻：如幻师削木为人，结草为马，本无实体；万法缘生，亦复如是，故曰如幻。如泡者、风击水成泡，忽有忽无，乍起乍灭；万法不实，亦复如是，故曰如泡。如影者、影即影像，依形而有，是为依他起性，全是假名，故曰如影。如露者、露即朝露，见日即晞，万法是愚昧暗结，智照即灭，故曰如露。如电者、电即电光，一闪即灭，一切有为法，其不实也，亦复如是，故曰如电。’（金刚经亲闻记）</p>
<p><b><span style="color:teal">如水中月，如空中花，如热时焰，如乾闼婆城（梵语乾闼婆，此云寻香，乃天帝乐神。其城乃幻现非实，世俗所谓蜃楼海市即此也。<span lang="EN-US"></span></span></b></p>
<p>水中月，水中所现之月影也，以譬诸法之无实体。空中花，眼膜于空中所见之种种花。热时焰，即阳炎，热、空、尘等因缘 和合，于旷野中现水相者也。乾闼婆城，蜃气映日光于大海上现宫殿之相者也。</p>
<p><b><span style="color:teal">唯自己一念心性，亘古亘今，不变不坏；虽不变坏，而常随缘。随悟净缘，则为声闻，为缘觉，为菩萨，为佛；由功德有浅深，故果位有高下。随迷染缘，则生天上，生人间，堕修罗，堕畜生，堕饿鬼，堕地狱；由罪福有轻重，故苦乐有短长。<span lang="EN-US"></span></span></b></p>
<p>楞严经，佛问波斯匿王：‘汝见变化，遂改不停，悟知汝灭 ；亦于灭时，汝知身中有不灭耶？’王答：‘我实不知！’佛言 ：‘我今示汝不生灭性。’乃至云：‘汝面虽皱，而此见精，性未曾皱；皱者为变，不皱非变；变者受灭，彼不变者，元无生灭，云何于中受汝生死？’熟读楞严，可知‘不变随缘’之义。</p>
<p><b><span style="color:teal">若不知佛法之人，则无可如何。汝既崇信佛法，何不由此逆境，看破世相，舍迷染缘，随悟净缘，一心念佛，求生西方，从兹永出六道之轮回，高证四圣之果位，岂不是因此小祸，常享大福耶？而乃昧昧不了，如醉如狂，倘若焦思过度，或致丧身失命，则长劫难出轮回矣！而且弱妾孤子，何以自立？本欲自利利他，反成自害害他，（他谓妾与子也。）何愚痴一至于此也？<span lang="EN-US"></span></span></b></p>
<p>若能‘素患难行乎患难’，若知逆境、苦难是良师，‘恶因缘是好因缘’，则不致如此愚痴矣。</p>
<p><b><span style="color:teal">经云：菩萨畏因，众生畏果。菩萨恐遭恶果，预先断除恶因，由是罪障消灭，功德圆满，直至成佛而后已。众生常作恶因，欲免恶果，譬如当月避影，徒劳奔驰。<span lang="EN-US"></span></span></b></p>
<p>彻底显示迷痴凡夫的病根！</p>
<p><b><span style="color:teal">每见无知愚人，稍作微善，即望大福：一遇逆境，便谓作善获殃，无有因果，从兹退悔初心，反谤佛法。岂知报通三世，转变由心之奥旨乎？<span lang="EN-US"></span></span></b></p>
<p>若知报通三世，则不致退心谤法矣。</p>
<p><b><span style="color:teal">报通三世者：现生作善作恶，现生获福获殃，谓之现报；今生作善作恶，来生获福获殃，谓之生报：今生作善作恶，第三生、或第四生、或十百千万生、或至无量无边劫后，方受福受殃者，谓之后报；后报则迟早不定。凡所作业，决无不报者。<span lang="EN-US"></span></span></b></p>
<p>问：现报示人，方知畏惧；迟至后世，皆谓渺茫。天何不使人速受其报乎？</p>
<p>答：报之迟速，自业所招：善人前孽既至，不能先报其善：恶人宿福既临，不能先报其恶。譬如治圃之人，先植桃而后植李，虽巧于灌溉，不能使尺寸之李，先成于拱把之桃也。若必俟现报而信，亦愚之甚矣！（万善先资三）</p>
<p><b><span style="color:teal">转变由心者：譬如有人，所作恶业，当永堕地狱，长劫受苦；其人后来生大惭愧，发大菩提心，改恶修善，诵经念佛，自行化他，求生西方，由是之故，现生或被人轻贱，或稍得病苦，或略受贫穷，与彼一切不如意事，先所作永堕地狱、长劫受苦之业，即便消灭。尚复能了生脱死、超凡入圣。金刚经所谓：‘若有人受持此经，为人轻贱，是人先世罪业，应堕恶道，以今世人轻贱故，先世罪业即为消灭，当得阿褥多罗三藐三菩提。’者，即转变由心之义也。<span lang="EN-US"></span></span></b></p>
<p>略引江味农居士金刚经讲义释之：</p>
<p>‘若’者、倘若也，或者有之之意。‘为’者、被也。‘轻’者、不重之意。‘贱’者、不尊之意。不被人尊重，正是‘皆应恭敬’反面。</p>
<p>云何轻贱？浅言之，如讪谤屈辱等；广言之，凡遇困难拂逆之事，皆是。</p>
<p>‘是人先世罪业应堕恶道’，明其被人轻贱之故。先世、有二义：一、指前生，前生者、通指今生以前而言，非但谓前一生也。一、指未持说此经以前。三十年为一世。所作之罪，应堕恶道，其重可知。应堕者、明其后世必堕，盖罪报已定，所谓‘定业’是也。</p>
<p>凡人造业，无论善恶，皆是熟者先牵，谓：何果先熟，即先被其牵引受报。前生造恶，今生未堕，待诸后生者：因其前生造有善业，其果先熟，或多生善果之余福未尽，而恶果受报之时犹未到，所以今生尚未堕落者、因此。然而、有因必有果，若非别造殊胜之因，连证殊胜之果者，定业之报，其何能免？所谓‘善恶到头终有报，只争来早与来迟’，是也。应堕恶道句，正明此义。</p>
<p>‘以今世人轻贱故，先世罪业则为消灭’两句，昔人有释为‘转重业令轻受’者，此释不宜局看；若局看之，便与佛旨多所抵触。何谓与佛说抵触耶？试观上文，于‘为人轻贱’之下，即接曰：‘是人先世罪业应堕恶道’，正明其被人轻贱，是由夙业所致：亦即应堕恶道之见端也。其非别用一法转而令之如是也，彰彰明甚。</p>
<p>此中‘消灭’之言，不可误会为善恶二业两相抵消。佛经常说‘因果一如’之理，所谓‘如是因、如是果’，又曰：‘假使百千劫，所作业不亡’，足见善恶二业，各各并存，不能抵消矣。即如此经：前云：‘能信此经，已于无量千万佛所种诸善根’，若可抵消者，先世罪业早已抵消矣，何致今世依然应堕恶道？将前后经文合而观之，其为各有因果，各各并存，不能抵消，显然易明。而‘转令轻受’之言，含有抵消之意，故曰多所抵触。然则奈何？惟有极力消灭恶种之一法耳。</p>
<p>何谓抵消？譬如帐目，以收付两数，相抵相消，共算其余存之数。善恶因果，不能如是抵消，只算余存之或善或恶以论报也。何以故？帐目中，虽各式银钱，无所不有，然有公定之标准，可以依之，将不一者折合为一，故可抵消。若善恶之业，轻重大小，至不一律，既无标准，以为衡量折合之根据，从何抵消乎？故经百千劫，其业不亡也。何为消灭？譬如田中夙种，有稻、有稗，今惟培植稻种，令得成谷，稗子发芽，则连根拔去，是之谓消灭。人亦如是，八识田中，无始来善恶种子皆有，惟当熏其善种，令成善果，则恶种子无从发生，纵令夙世恶种，已经发展，但能于恶果尚未成熟期间，勇猛精进，使善果先熟，则恶果便不能遽成，若久久增长善根，则枝叶扶疏，使恶果久无成熟之机会，将烂坏而无存矣。此约世间善行及出世间法不了义教而言。若依最上乘了义之教，修殊胜因，克殊胜果，便可将夙世所有恶种，连根带叶及其将成未成之果，斩断铲除，岂止善果先熟，不令恶果得成而已哉！</p>
<p>此段十分重要，请细读，勿厌繁，是幸！</p>
<p><b><span style="color:teal">世人稍遇灾殃，不是怨天，便是尤人，绝无有作偿债想，生悔罪心者。须知：种瓜得瓜，种豆得豆：种稂莠则不能得嘉谷，种荆棘则勿望收稻粱。作恶获福者，宿世之栽培深也；若不作恶，则福更大矣。譬如富家子弟，吃喝嫖赌，挥金如土，而不即冻馁者，以其金多也；倘日日如是，纵有百万之富，不几年即便家败人亡、扫地而尽矣！作善遇殃者，宿世之罪业深也；若不作善，则殃更大矣。譬如犯重罪人，未及行刑，复立小功，以功小故，未能全赦，改重为轻；倘能日日立功，以功多且大故，罪尽赦免，又复封侯拜相，世龚爵位，与国同休。<span lang="EN-US"></span></span></b></p>
<p>为使人易懂，方便设此譬喻耳。切勿看作抵消。</p>
<p><b><span style="color:teal">大丈夫生于世间，当具超格知见，岂可使身外之物，累坏自身？譬如金珠满屋，强盗来抢，只宜舍之速逃，岂可守财待死？良以金珠虽贵，若比身命，犹然轻贱，既不能两全，只可舍金珠而全身命耳。且汝财物已烧，空忧何益？惟宜随缘度日，竭力念佛，求生西方，则尽未来际，永离众苦，但受诸乐，如是，则由此火灾，成无上道，当感恩报德之不暇，何怨恨迷闷之苦是耶？祈以予言详审忖度，当即释然解脱，如拨云雾以见天日；从兹、即灾殃翻为善导，转热恼直下清凉矣！倘犹执迷不悟，势必发颠发狂，则本心已丧，邪魔附体，纵令千佛出世，亦不能奈汝何矣！<span lang="EN-US"></span></span></b></p>
<p>卫居士读此书后，未知情况如何？想必‘释然解脱，拨云见日，即灾殃翻为善导，转热恼直下清凉’矣！</p>
<p><a name="a20"></a><span style="color:#333399">复泰顺林介生居士书一（节录）</span><span lang="EN-US" style="color:#333399"></span></p>
<p><b><span style="color:teal">……至于华岩重建，诚属莫大功德；然居处深山，募化维艰，只可随缘，不宜勉强。有殿可以供佛，有寮可以安身，行道居处有所庇覆，足矣。何必多造殿宇，广列长廊，不为利益自他，惟取快悦俗目乎？<span lang="EN-US"></span></span></b></p>
<p>读此段文，感慨良多！有何感慨？……尽在不言中！</p>
<p><b><span style="color:teal">因闻佛语，遂持长斋，可知宿因深厚；废弃前功，意欲出家，可知道眼昏朦。如来说法，恒顺众生，遇父言慈，遇子言孝；外尽人伦，内消情虑，使复本有真心，是名为佛弟子，岂在两根头发上论也？……仗此好心，竭力学道，孝弟修而闾里感化，斋戒立而杀盗潜消。研究净土经论，则知出苦之要道；受持安士全书，则知淑世之良谟。以净土法门谕亲，以净土法门教子，及诸亲识。正以生死事大，深宜痛恤我后。不必另择一所，即家庭便是道场，以父母兄弟妻子朋友亲戚，尽作法眷，自行化他，口劝身率，使其同归净域，尽出苦轮，可谓戴发高僧，居家佛子矣！<span lang="EN-US"></span></span></b></p>
<p>‘戴发高僧’，多多益善。在家佛弟子，宜依此而力行之。</p>
<p>——此文刊载明伦一七九期，寄出之后，有一读者（出家人）把它退回，且于此文边批云：‘戴发修行，不可作高僧’。这是误会，也是没有把文意看懂。<span>&nbsp; </span>印祖那有不知戴发不可称僧？只是此人想出家，但他的环境不可能，&nbsp; 印祖劝他居家修行，若能自度度他，则虽是戴发，而其功行，有似‘高僧’耳，决非尊戴发者为高僧也。笔者亦顺其文势曰‘戴发高僧’，多多益善。加上引号，即表示只是赞美之词，意谓：在家居士，能遵&nbsp; 祖训如法修行者，多多益善也。</p>
<p><a name="a21"></a><span style="color:#333399">复泰顺林介生居士书二（节录）</span><span lang="EN-US" style="color:#333399"></span></p>
<p><b><span style="color:teal">如来说经，报通三世；凡人生子，略有四因。<span lang="EN-US"></span></span></b></p>
<p>报通三世，前文……与卫锦洲居士书中说过，但前文简略，宜与此文参阅，其义更明。</p>
<p><b><span style="color:teal">报通三世者：第一、现报，谓：现在作善作恶，现生获福获殃；如世子习举业，现身得功名。此凡眼能见者。<span lang="EN-US"></span></span></b></p>
<p><b><span style="color:teal">第二、生报，谓：今生作善作恶，来生享福受罪；如祖父重斯文，子孙方发达。此则凡眼所不能见，天眼犹能见之。（今生来生，皆约本人说。然、隔世之事，难以喻显，权约祖父子孙，欲人易了。不可以词害义，至祷。）<span lang="EN-US"></span></span></b></p>
<p><b><span style="color:teal">第三、后报，谓：今生作善作恶，至第三生，或四五六七生，或十百千万生，或一十百千万劫，或至无量无边恒河沙劫，方受善恶之报。如商、周之王业，实肇基于稷、契弼舜佐禹之时。<span lang="EN-US"></span></span></b></p>
<p>商的始祖叫做契，帮助禹治水有功，封于商。</p>
<p>周的始祖是后稷，尧时举做农师，舜时，号称他做‘后稷’，教人民播种百谷。</p>
<p><b><span style="color:teal">若三四生等，天眼犹能见之。若百千万劫，天眼则不能见；声闻道眼，犹能见之：若无量无边恒河沙劫，惟如来五眼圆明者能见；尚非声闻道眼之境，况天眼肉眼哉！<span lang="EN-US"></span></span></b></p>
<p>如佛世一人求出家，舍利弗观此人百千劫来，并无善根，不肯度彼，佛乃度之，谓此人于久远劫前，以采薪时，为虎所逼，一称‘南无佛’，以此善根，今得出家证阿罗汉。出大庄严论经。是谓：唯佛能知，非声闻道眼之境。</p>
<p><b><span style="color:teal">知此三报之义，则作善降祥，不善降殃，圣言原自无爽：富贵、贫贱、寿夭、穷通，天命未曾有偏。境缘之来，若镜现像，智者但修镜外之容，愚人徒憎镜内之影。逆来顺受，方为乐天：不怨不尤，始可立命。<span lang="EN-US"></span></span></b></p>
<p>乐天知命：谓顺应天命而自乐也。另、系辞上、乐天知命，故不忧。疏：乐天施化，是欢乐于天；识物始终，是自知性命；任自然之理，故不忧也。</p>
<p><b><span style="color:teal">子有四因者：一者、报恩，二者、报怨，三者、偿债，四者、讨债。<span lang="EN-US"></span></span></b></p>
<p><b><span style="color:teal">报恩者：谓父母于子，宿世有恩，为报恩故，来为其子。则服劳奉养，生事死葬。必使生则亲欢，祭则鬼享。乃至致君泽民，名垂青史，令天下后世，敬其人而并敬其亲。若：曾鲁公、陈忠肃、王龟龄、史大成（曾、陈、王三公，皆宋名臣：史公，清初状元。四公皆信佛，唯忠肃悟入甚深。以前世皆为高僧，故虽处富贵，犹能不昧本因耳。）；今世之孝子贤孙，皆此类也。<span lang="EN-US"></span></span></b></p>
<p>曾鲁公，前已说过，见一七四页。</p>
<p>陈忠肃：姓陈名瓘，字莹中。南剑州沙县人。宋徽宗时，为司谏。初、习华严，次依明智法师，闻天台宗旨，深有契入。后专修念佛三昧，作天台十疑论后序，阐扬净土法门。宋徽宗宣和六年卒，年六十五。高宗赐谥曰‘忠肃’。（宋史三四五、净土圣贤录七）</p>
<p>王龟龄、史大成：待查。</p>
<p><b><span style="color:teal">报怨者：谓父母宿世于子有负恩处，为报怨故，来为其子。小则忤逆亲心，大则祸延亲身：生无甘旨之养，死贻九泉之辱。又、其甚者：身居权要，谋为不轨，灭门戮族，掘坟夷墓；使天下后世，唾骂其人并及其亲。若：王莽、曹操、董卓、秦桧等、是也。<span lang="EN-US"></span></span></b></p>
<p>王、曹、董、秦之史实，人人耳熟能详，无须多费笔墨。</p>
<p><b><span style="color:teal">偿债者：子宿世负亲资财，为偿债故，来为其子。若所负者多，则可以终亲之身；若所负者少，故不免半途而去；如：学甫成名而丧命，商才得利而殒身。<span lang="EN-US"></span></span></b></p>
<p><b><span style="color:teal">讨债者：谓亲宿世负子资财，为讨债故，来为其子。小债则徒费束修聘金延师娶妻，及种种教诲，欲望成立，而大限既到，忽尔丧亡。大债则不止如此，必致废业荡产、家败人亡而后已。<span lang="EN-US"></span></span></b></p>
<p>陈海量居士著「可许则许’云：</p>
<p>“丧子未必是凶（一）华严五祖纪：唐杜顺和尚。尝分卫应供，斋主抱儿乞消灾延寿之记。和尚熟视曰：此汝怨家也，当与之忏悔。斋毕，令抱至河边，和尚抛儿入水。夫妇拊膺号叫。和尚曰：汝儿犹在。即以手指之。其儿化为六尺丈夫。立于波间，嗔责之曰：汝前生取我金帛，杀我推溺水中。不因菩萨与我解怨，誓不相赦。夫妇默然信服。</p>
<p>（二）梁敬叔笔记：姚伯昂先生曰：世谓人世妻子，有还帐者，有索帐者。余因忆前有妹五岁，痘危，呻吟甚哀，数日夜不绝声。张太夫人谓其何不早去，乃大言曰：尚负八十文，未曾偿清。我即去耶！先赠光禄公遣余告之曰：必以此钱为之棺殓，再加千文为焚楮镪。是宜速去，何茹苦乃尔！余告之，是夕即死。然则还帐索帐之说不爽也。</p>
<p>（三）梁敬叔先生曰：常州甘学究者，以课蒙馆为生。有子才二岁，其妻忽死，乃携其子于馆舍中哺之。至四五岁，即教以识字读书。年十五六，四书五经俱熟，亦可以为蒙师矣。每年父子馆谷合四五十金，稍有蓄积，乃为子联姻。正欲行聘，忽大病垂死，大呼其父之名。父骇然曰：我在此，汝欲何为？病者曰：汝前生与我合伙，负我二百余金。某事除若干，某事除若干。今尚应找五千三百文：急急还我，我即去矣。言讫而绝。此其世俗所谓讨债也。大凡夭折之子，无不是因讨债而来；特如此之分明说出者，十不一二。而为父母者，反为悲伤不已，亦可嗤矣！</p>
<p>（四）纪晓岚笔记：朱元亭一子病瘵，绵惙时，呻吟自语曰：是尚欠我十九金。俄医者投以人参，煎成未饮而逝；其价恰得十九金。此近日事也。</p>
<p>（五）天台袁相钦君，余远戚也。尝梦酒坛中现一人，指相钦而言曰：三百千！三百千！遂醒。适其妻举一子。相钦固未有子，甚珍之。儿四岁病笃，忽呼曰：拏算盘来算帐！拏算盘来算帐！相钦陡忆前梦，乃责之曰：讨债鬼！你到我家四岁，为你费用已不止三百千矣！其子应声而亡。</p>
<p>不独子女为然，即夫妻亦莫不如是。总之，眷属聚会，无非恩仇报复。若能互相感化，同念弥陀，同归净土，恩仇眷属化为菩提眷属，则大妙矣。”</p>
<p>后略。</p>
<p><a name="a22"></a><span style="color:#333399">与泰顺林枝芬居士书一<span lang="EN-US"></span></span></p>
<p><b><span style="color:teal">李纲是一通方作家，以易与华严对论，谓其全合，是善知识不拒来学，引人入胜，就彼所知而令扩充。<span lang="EN-US"></span></span></b></p>
<p>李纲：字伯纪。邵武人。宋徽宗政和二年（西纪一一一二）进士。靖康中（西纪一一二六），以主战被谪。高宗立，召为宰相。深信佛法，特喜华严。高宗绍兴十年（西纪一一四０）卒，年五十八。（宋史三五八、三五九．居士传二九）</p>
<p>‘易与华严对论’：其略曰：易立象以尽意，华严托事以表法，本无二理。世间出世间，亦无二道。何以言之？天地万物之情无不摄，总于八卦引而申之；而其象、至于无穷，此即华严法界之互相摄入也。……尝观善财入法界……六十四卦，善知识也；君子观象，善财遍参也；……所以处世间者，所以出世间者，儒释之术、一也，夫何疑哉！神通妙用，在运水搬柴中：坐脱立亡，在著衣吃饭中；无上妙道，在平常心中。愿试思之！（传中所引，约千余字，不克一一。请查居士传可知。）</p>
<p><b><span style="color:teal">如孟子以齐王不忍一牛之死，推此恻隐之心，可以保民而王天下，非谓徒爱一牛而便能王天下也。<span lang="EN-US"></span></span></b></p>
<p>‘齐王不忍一牛之死’：见孟子、梁惠王篇：“王（齐宣王）坐于堂上，有牵牛而过于堂下者，王见之，曰：‘牛何之？’对曰：‘将以衅钟。’王曰：‘舍（舍）之！吾不忍其觳觫，若无罪而就死地。’……（孟子）曰：‘是心足以王矣！百姓皆以王为爱也。臣固知王之不忍也’。”</p>
<p><b><span style="color:teal">是引喻，非敌论。凡读古人文字，贵得其意，否则糟粕而已。<span lang="EN-US"></span></span></b></p>
<p>‘不忍一牛之死，推此恻隐之心，可以保民而王天下，非谓徒爱一牛而便能王天下’，是谓‘得其意’。余可类推。</p>
<p><b><span style="color:teal">夫华严乃如来自证之法，所有诸度诸位，皆是实事，皆可表法。声闻四果，虽处法会，犹如聋哑。人天凡品，岂能知见？纵有天龙八部，皆已亲证法身，为上求下化、利益有情，特现八部身耳，非实业之凡夫也。<span lang="EN-US"></span></span></b></p>
<p>如来初成正觉，在寂灭道场，为四十一位法身大士，及宿世根熟天龙八部，说华严大教，声闻在座，如聋若哑…谓：有耳不闻圆顿教，故如聋；有眼不见舍那身，以不见故，不能赞叹，故若哑。（参阅华严经入法界品初（八十华严第六十卷、四十华严卷第二）。</p>
<p><b><span style="color:teal">易乃立虚象以兆吉凶，顺天理而导人情，是治世之常法，非出世之大道，乃伦常之仪准，非佛道之标的。<span lang="EN-US"></span></span></b></p>
<p><b><span style="color:teal">然、通佛法者，法法头头，无不是道，横说竖说，有何轨迹？<span lang="EN-US"></span></span></b></p>
<p><b><span style="color:teal">若未能彻了自心，亦效其说，如庸医未能诊脉，即效剐骨；弱羽尚难栖枝，即欲奋飞；其不自他俱殒躯命者，鲜矣。<span lang="EN-US"></span></span></b></p>
<p><b><span style="color:teal">今以喻明：易以父母称为‘严君’，又古人以邑令亦称为君；岂父母、邑令、与圣天子敌体相齐、并无高下也？<span lang="EN-US"></span></span></b></p>
<p><b><span style="color:teal">又如举一沤曰：此海也；举一尘曰、此地也。知沤与尘，是海与地之少分，则可；谓枢尘兴海地同其深广，同其博厚，则不可。<span lang="EN-US"></span></span></b></p>
<p><b><span style="color:teal">一隙之日，即照天照地之日；一管之天，即无边无际之天；但当出户而瞻日，舍管而窥天。岂可谓：隙之外、别无有日，管之外、别无有天哉！<span lang="EN-US"></span></span></b></p>
<p><b><span style="color:teal">古人为儒者道，语多类此。若即为实说，是抑圣天子与邑令同其尊也；俾海地与沤尘同其深广博厚也；一隙一管之天日与无边无际之天日同其普遍也。是齐东野人之鄙论，非明心见性之法言也。<span lang="EN-US"></span></span></b></p>
<p>齐东野人之语：孟子弟子咸丘蒙以所闻舜为天子、尧与瞽瞍皆臣事为问，孟子答曰：‘否。此非君子之言，齐东野人之语也’。意谓：此野人传述之言，不为典要也。见孟子万章篇。</p>
<p><b><span style="color:teal">阁下且宜持戒念佛，以儒家修持为常法，以佛教修持为加行。入理深谈，且缓数年。<span lang="EN-US"></span></span></b></p>
<p>慈舟大师云：‘玄妙理，虽投机，而未必对症。’患重感冒者，切忌服参、茸、燕、桂。</p>
<p><b><span style="color:teal">欲学佛祖，先须取法圣贤。倘躬行有玷，伦常乖舛，尚为名教罪人，何能为佛弟子？佛教虽出世法，然、遇君言仁、遇臣言忠，遇父言慈，遇子言孝；由浅而入深，下学而上达。熟读安士全书，可以知其梗概矣。<span lang="EN-US"></span></span></b></p>
<p>太虚大师云：‘学佛先从做人起’。又云：‘人成即佛成’。</p>
<p><b><span style="color:teal">凡人改过迁善，并修净业，惟贵真诚，最忌虚假。不可外扬行善修行之名，内存不忠不恕之心。蘧伯玉，行年五十，而知四十九年之非。如此方可希圣希贤、学佛学祖，为名教之功臣，作如来之真子，固不在穷达缁素上论也。（下略）<span lang="EN-US"></span></span></b></p>
<p>蘧伯玉：春秋时、卫大夫。名瑗，以字行。孔子弟子。年五十，而知四十九年之非。见左氏、襄公十四、二十六。（中文大辞典八）</p>
<p><a name="a23"></a><span style="color:#333399">与泰顺林枝芬居士书二<span lang="EN-US"></span></span></p>
<p>读这一篇，可知‘狮子身中虫’的严重性！</p>
<p><b><span style="color:teal">佛法至今，衰残实甚！茫茫众生，如盲无导；纵有一二知识为之开示，以业深障重故，正智不开，虽闻正法，不生信向；纵生信向，亦属浮泛，如醉、如梦，了无定见，一遇邪魔外道，则如蝇逐臭，如蛾赴火，蚁聚、乌合，动盈千万。<span lang="EN-US"></span></span></b></p>
<p>蕅益大师云：‘末法衰败，良以邪正不分’。诚哉！是言。</p>
<p><b><span style="color:teal">故光绪初年，关东有一混元门，每年皈依者有十余万人：至十一二年，以劣迹已彰，人多见恶，一年之内，尚有数万。<span lang="EN-US"></span></span></b></p>
<p>‘混元门’，无从查考。至于诸旁门左道，可参阅‘回头是岸’、‘暗路明灯’、‘中国邪教祸源考’、等书。</p>
<p><b><span style="color:teal">近有出家魔子，拟欲大得名利，于三十年前，即抄龚古人语录中成言，改头换面，谓是自己语录。而此魔子，一不通宗，二不通教，三无学问；恐人或谓己无学问，何能说此？特意用许多白字以实之，令人谓为真是大彻大梧，随口所说，词理超妙。其有不大恰当者，盖因不曾读书、不通字义之故。<span lang="EN-US"></span></span></b></p>
<p>这‘魔子’的大名，无从查考。他的‘语录’，不曾看过，内容不详。</p>
<p><b><span style="color:teal">举凡‘万法归心录’、‘六祖坛经’、‘寒山诗’中诗偈，整个录来，换三五字而已。所有言句，尽皆如是。<span lang="EN-US"></span></span></b></p>
<p>万法归心录：三卷，清初、康熙年间，祖源禅师著。上卷：警省俗迷，儒释论理，释道辨伪。中卷：顿悟修证，教乘差别，惟心净土。下卷：禅分五宗，十魔乱正，经语引证。</p>
<p>六祖坛经、寒山诗，可知。</p>
<p><b><span style="color:teal">随即远近流布，然亦无大招徕。近又得一‘妙法’，致令善男信女，相率归依。且道得何妙法，便能如是？以此魔子，初则妄充悟道，人未归附；近则妄充得道，故得远近争赴。且自谓：我所说法，令人易于得道。故一境若狂，咸相崇奉。妄充得道，须有事实，人方肯信，故肆无忌惮，随口乱说，常为人言：我能入定，超度亡魂，令其生天，或生净土；能知一切亡人，或生天上，或生人间及三恶道；又知：某人生西方上品，某人生中品，某人生下品。由是之故，不但愚夫愚妇，靡然从风，即不明佛理之士大夫，亦以为实属得道，而归依信奉者，日见其多。纵有智者斥其狂妄，由彼邪说入人深故，了不见信。<span lang="EN-US"></span></span></b></p>
<p>‘妄充得道’，这是未得谓得，未证言证，犯大妄语。成爱见魔（楞严经语）。所以称他为‘魔子’。</p>
<p>何谓‘爱见魔’？温陵曰：‘贪其供养，求己尊胜，名爱魔。妄起邪见，谓己齐圣，名见魔。’（楞严要解）</p>
<p><b><span style="color:teal">自古高僧，或古佛再来，或菩萨示现，然皆常以凡夫自居，断无说‘我是佛、是菩萨’者。故楞严经云：‘我灭度后，敕诸菩萨，及阿罗汉，应身生彼末法之中，作种种形，度诸轮转：终不自言我真菩萨、真阿罗汉；泄佛密因，轻言未学。唯除命终，阴有遗付’。<span lang="EN-US"></span></span></b></p>
<p>所引楞严经文，见卷六、四种清净明诲，大妄语段。</p>
<p>妙心疏云：‘佛敕菩萨、罗汉，应生世间，作种种形，浑迹一切世间，用心不在谋利，而在称赞佛乘，熏习善种，令彼身心入三摩地，无须自说是菩萨、是罗汉也。是故菩萨住世，终不自言是菩萨，泄漏佛之密因也。事形未张前，曰密因。预先言之，曰泄漏。’</p>
<p>‘轻言未学’之‘未’，或作‘末’。此须连上句读之，其义列明，兹录诸疏注释，以资参考：</p>
<p>（一）、泄佛密因，轻言未学’：</p>
<p>纂注云：‘佛密因者，即菩萨罗汉所行密行也。若以密行轻告‘未’学，即泄佛密因’。</p>
<p>宝镜云：‘终不自言我是菩萨、罗汉，漏泄佛旨秘密之因，轻自妄言于“未”学也’。</p>
<p>（二）、‘泄佛密因，轻言末学’：</p>
<p>指掌云：‘若自言真是菩萨、真阿罗汉者，必当泄露佛所密敕因由，以轻言与“末”世学者’。</p>
<p>圆瑛法师讲义云：‘轻言末学者：轻易泄言于晚学之人也’</p>
<p>海仁法师讲记云：‘始终不肯自言：我是真菩萨，或真阿罗汉，以泄漏佛之秘密；反而轻言自己属于晚辈末学’。</p>
<p>楞严注疏，七十余种，怎能一一？且引此五，可见一斑。笔者认为：‘反而轻言自己属于晚辈末学’之说最优。</p>
<p>‘唯除命终，阴有遗付’：讲记云：‘（此）二句，显诸圣应世，住则不泄，泄则不住。故除临终舍报，暗中遗言付嘱外，绝不自认菩萨再来，或佛应世’。妙心云：‘阴有遗付者：此亦为道之计，为无知之人，不识圣贤之言行可贵，以临终暗暗表示，令人感觉，其人虽逝，追想其所言所行，必生尊重，为世之轨范。菩萨住世，虽至临终，只略露其锋，犹不明言’。如下文所引智者大师，是谓‘略露其锋’。</p>
<p><b><span style="color:teal">而智者大师，实是释迦化身，至临终时，有问所证位次者，答曰：‘我不领众，必净六根；损己利人，但登五品’，是仍以凡夫自居也。<span lang="EN-US"></span></span></b></p>
<p>智者大师别传：“……智朗请云：‘伏愿慈留，赐释余疑，不审何位？．没此何生？谁可宗仰？’报曰：‘汝等懒种善根，问他功德，如盲问乳，蹶者访路，告实何益？……吾不领众，必净六根；为他损己，只是五品位耳。’……”（卍续一三四）</p>
<p><b><span style="color:teal">五品者，即圆教观行位。所悟与佛同俦，圆伏五住烦恼，而见惑尚未能断。<span lang="EN-US"></span></span></b></p>
<p>天台宗：化法四教：藏、通、别、圆。圆教六即：一、理即，二、名字即。三、观行即…教观纲宗云：‘观行即佛者，五品外凡位也’，是谓‘圆教观行位’。五品者：一、随喜，二、读诵，三、讲说，四、兼行六度，五、正行六度。</p>
<p>五住：即三惑，一、见一切住地（见惑）；思或分三：二、欲爱住地，三、色爱住地，四、无色爱住地…即三界思惑；尘沙、无明合为一，即：五、无明住地。</p>
<p>六根清净，是相似即佛，圆教十信、内凡位也。详见教观纲宗。</p>
<p><b><span style="color:teal">智者临终尚不显本，意欲后学励志精修，不致得少为足及以凡滥圣耳。<span lang="EN-US"></span></span></b></p>
<p>显本：法华经明本迹二门，寿量品云：‘我实成佛已来，无量无边百千万亿那由他劫’，是谓显本。此番成佛度生，是从本垂述。智者大师示居五品，未显其本，故云‘尚不显本’。</p>
<p><b><span style="color:teal">今此魔徒，妄充得道者，乃坏乱佛法，疑误众生之大妄语人。此大妄语之罪，甚于五逆十恶百千万倍，其师、其徒，当永堕阿鼻地狱，经佛刹微尘数劫，常受极苦，末由出离，何苦为一时之虚名浮利，膺长劫之惨罚酷刑？名利惑人，一至于此！<span lang="EN-US"></span></span></b></p>
<p>蕅益大师曰：‘倘名关未破，利锁未开，藉言弘法利生，止是眼前活计。一点偷心，万劫缠绕。……’（寒笳集）</p>
<p><b><span style="color:teal">此魔子自谓‘所说之法，令人易于得道’者：即是以生灭心作常住解。以不修善、不断恶，为不生不灭。拨无因果，堕邪见坑。此即魔子招徕徒众、令皆得道之实际。故有平日持斋念佛之人，一亲近彼，即不持斋、不念佛。其余一切改恶，迁善、知因识果、培植福德等事，概行弃置。<span lang="EN-US"></span></span></b></p>
<p>这就叫做‘豁达空，拨因果，莽莽荡荡招殃祸’！（永嘉大师证道歌）</p>
<p><b><span style="color:teal">唯止令人看一话头，而实不知如何是‘看’，如何是‘话头’。遂将古人酬机之语，令人依文解义，卜度思量。如：‘狗子无佛性’，‘庭前柏树子’，‘乾矢橛’，‘麻三斤’，‘七斤布杉’等，一一学拆字讲义者，拆而讲之，谓之为‘参禅’，谓之为‘透公案’。稍微能坐，及能按文解义，便为印证曰：某人夙根深厚，某人现行精纯，故得用功不久，便已透彻。<span lang="EN-US"></span></span></b></p>
<p>狗子佛性：僧问赵州：‘狗子还有佛性也无？’州云：‘有。’僧云：‘既有，为甚么却撞入这个皮袋？’州云：‘为他知而故犯。’又有僧问：‘狗子还有佛性也无？’州曰：‘无。’僧云：‘一切聚生皆有佛性，狗子为什么却无？’州云：‘为伊有业识在。’（从容录上）</p>
<p>庭前柏树子：僧问赵州：‘如何是祖师西来意？’州云：‘庭前柏树子。’（从容录下）</p>
<p>乾矢橛：僧问云门：‘如何是佛？’门云：‘干屎橛。’（五灯会元一五）乾矢橛：拭人粪之橛，拭后，粪已乾者，曰干屎橛。矢同屎。</p>
<p>麻三斤：僧问洞山：‘如何是佛？’山云：‘麻三斤。’（碧岩录）洞山，是洞山守初禅师，非洞山良价禅师。</p>
<p>七斤布衫：僧问赵州：‘万法归一，一归何处？’州云：‘我在青州作一领布衫重七斤’。（碧岩录五）</p>
<p>宋代、圆悟‘碧岩录’出，而大慧宗杲弃之，深恐后人以‘拆字讲义’为‘参禅’故也。今时之作‘拆字讲义’者，多矣！未知其‘禅’功如何？</p>
<p><b><span style="color:teal">夫参礼一事，谈何容易？古人如赵州谂禅师，从小出家，至八十余岁，尚且行脚，故有颂之者曰：‘赵州八十犹行脚，只为心头未悄然’。长庆坐破七个蒲团，后方开悟。涌泉四十年尚有走作。雪峰三登投子，九上洞山。<span lang="EN-US"></span></span></b></p>
<p>赵州谂禅师：曹州（山东荷泽）郝氏子。讳从谂。年至八十，方住赵州城东观音院，因称赵州禅师。师于南泉言下大悟，周旋南泉之门，凡二十年。次则遍历诸方。寿昌云：‘赵川八十岁 犹行脚’。住持观音院四十年。以唐昭宗乾宁四年（西纪八九七）示寂，寿一百二十。其法语，遍布天下，时谓赵州门风。</p>
<p>‘长庆坐被七个蒲团’：长庆：福州怡山长庆禅院大安禅师，福州人，俗姓陈。百丈法嗣。灵祐禅师创居沩山，师躬耕以助之。住沩山三十余年。晚年住怡山长庆院。唐僖宗中和三年（西纪八八三）示寂。寿九十二。初、师终日端坐，无所事事，人称‘懒安’。…终日端坐，所以坐破七个蒲团。（祖堂集一七、传灯录九、宋高僧传一二、会要七、会元四）</p>
<p>‘涌泉’：福州鼓山神晏禅师，大梁李氏子。少修儒业，十六人道。得法于雪峰。后建鼓山涌泉寺。居山三十余年。五代、后晋天福八年（西纪九四三）示寂，寿七十七。（古尊宿语录三七）</p>
<p>‘走作’：虚堂云：‘……每日不要只管理会他人闲事；你自己分上，无量劫来，如洪波大浪，未尝休息，一日十二个时辰，阿！那个一时无走作来？一粥一饭无走作么？开单展钵无走作么？进退揖让无走作么？语言谈论无走作么？；…’（虚堂语录四）</p>
<p>‘雪峰’：义存禅师，泉州南安人，姓曾氏。十七落发，受具后，遍参禅席（联灯会要云：‘师出岭，首谒盐官（杭州盐官齐安禅师，嗣马祖）；自后，三到投子，九上洞山…在洞山，尝当饭头，因缘不契’），缘契德山（后参德山，棒下获悟）。唐懿宗咸通（西纪八六０…）中，登象骨山，雪峰别院。居山四十余年，法席之盛，卓冠天下，常不下一千五百众。后梁开平二年（西纪九０八）夏五月二日，朝游蓝田，暮归澡身，中夜入灭，寿八十七。（传灯录一六、佛祖通载二五、联灯会要二一）</p>
<p>‘三登投子’：舒州投子山大同禅师，怀宁（安徽潜山）人，姓刘氏。得法于翠微无学禅师，后归隐投子山，法席甚盛。后梁乾化四年（西纪九一四）四月六日，跏趺坐化。寿九十六。（传灯录一五）雪峰登投子山参谒三次，故云‘三登投子’。</p>
<p>‘九上洞山’：筠州洞山良价禅师，会稽人，姓俞氏。幼岁从师，因念般若心经，以无根尘义问其师，其师骇异，曰：‘吾非汝师’。即指往五泄山礼默禅师披剃。年二十一，嵩山具戒。云岩得法。唐懿宗咸通十年（西纪八０）三月，剃发披衣，令击钟，俨然坐化。时大众号恸，久之，师忽开目而起，曰：‘夫出家之人，心不附物，是真修行。劳生息死，于悲何有？’乃召主事僧，令办愚痴斋，盖责其悲慕也。食具方备，师亦随斋。至八日，浴讫，端坐长往。寿六十三。（传灯录一五、通载二四）雪峰上洞山参访九次，传灯录中有问答语句。</p>
<p>丛林公论云：‘雪峰九到洞山，三上投子，遂嗣德山。’</p>
<p>高峰云：‘长皮庆坐破七个蒲团，香林四十年方成一片，赵州三十年不杂用心。’（高峰语录）</p>
<p>宗范云：‘香林四十年方成一片，涌泉四十年尚自走作。’（宗范上）</p>
<p>晦堂曰：‘余初入道，自恃甚易；退而自省，矛盾极多；遂力行三年，才得事事如理。乃至赵川四十年不杂用心，香林四十年打成一片，涌泉四十年尚有走作，……’（禅门锻炼说）香林：香林院澄远禅师。嗣云门。</p>
<p><b><span style="color:teal">此等大祖师，大彻大悟，如是之难。彼魔子之徒，一闻魔说，遂皆开悟，如前所说祖师，直是替他提鞋也无用处矣！须知：祖师之悟，乃从迷至悟，一悟永悟；魔徒之悟，乃因迷入误，一误永误；悟之音虽同，悟之事实反。以彼魔徒，从初发心，一无戒行，二无正智，三不知话头是参叩自心之方便，而以按文义卜度为参。如此参禅，尽世间聪明人，通通皆是大彻大悟之人。如人不识摩尼宝珠，见一鱼目，宝而藏之，夸耀于人，谓我已得此珠；诸人亦不知何者是珠，何者鱼目，遂群聚而寻求之，各各皆得此珠。从兹发大誓愿，普令贫穷同胞，皆得此珠。一朝遇见贾胡，欲得贸易多金，贾胡掷而唾之，曰：‘何持鱼目，用黩我眼？’方知：费尽心机，只落得惭愧欲死而已。<span lang="EN-US"></span></span></b></p>
<p><b><span style="color:teal">且人之常情，纵恣则易，摄束则难。教以持斋念佛，便觉口头失美味，身心常辛勤。魔子则曰：‘只要心好，何必持斋？汝本是佛，何须更念他佛？’以此恰合自己懒惰懈怠，不愿摄束，任意放纵之机，如囚遇赦书，庆幸无已！又进而叩其所以，则曰：“达摩西来，不立文字，直指人心，见性成佛。汝但看一话头，自能见性。既见性已，即名成佛。既成佛已，则一切俱空，无因无果，无修无证，一法不宜，名真解脱。彼教人持斋念佛，改恶修善，畏因果，培福德者，皆不知自性之中，无一法不具，亦无一法可立。执著法相，不肯舍离。舍本逐末，无绳自缚。如是之人，名为小乘。何可以为知识而亲近之哉！须知如来所说因果修证等法，皆是以黄叶作金，为止小儿啼故。彼等反执为实，则其智与小儿何异？若大丈夫，佛尚不可得，何有因果修证等法？若立一尘，便非佛法。汝但识得自己是佛，一任食肉饮酒、行盗行淫，何一法不是佛法？上天堂、下地狱，天衣天食，镬汤炉炭，何一境不是佛境？自己即是弥陀，当处即是极乐。岂待汝鼓起妄想业识心，鼓动父母所生口，毕生终日念佛，受许多冤枉苦，求到临命终时，往生西方。舍己求人，抛家浪走。岂非知见颠倒，错乱修习乎？”种种魔说，大抵如是。<span lang="EN-US"></span></span></b></p>
<p>看过上面三百多字的‘魔说’，若不读下文之‘试论’，颇有‘似是’之感。</p>
<p><b><span style="color:teal">今试论曰：‘只要心好，何必持斋’。杀彼之身，悦己之口，是好心耶？非好心耶？且兵劫之时，贼来杀人，亦当皆是好心，设杀汝时，为感恩乎？为怀恨乎？<span lang="EN-US"></span></span></b></p>
<p>问：行善以立心为主，心地苟善，何须戒杀？</p>
<p>答：何哉？尔所谓善心者！为口腹之娱，使物类受弥天痛苦！究竟一入咽喉，遂成粪秽脓血，则天下凶心毒心，莫此为甚矣！试问善心更在何处？吾恐三恶道中，尽是此辈善心人也！（万善先资）</p>
<p>此之‘善心’，大同常人所谓‘好心’。或云‘好心不用持斋’，读此可知：不持斋，不戒杀，好心在那里？</p>
<p><b><span style="color:teal">汝本是佛；尚不肯念他佛，何肯杀而食彼皆是过去父母未来诸佛之众生乎？如是、则汝之心性，本来是佛；汝之行为，原是众生。何可未得请得，以凡滥圣；以念他佛为辱，以杀众生为荣哉？<span lang="EN-US"></span></span></b></p>
<p>魔徒邪见，是非颠倒，闻此法音，未知能信受否？</p>
<p><b><span style="color:teal">‘达摩西来，不立文字’者：欲人彻证本体，不以徒诵语言为事。若契本体，则文字即是本体，即解脱相，终日读诵，依教修行，毕竟无文字相可得。如永明寿，首山念，栖贤湜，育王微等诸大老，皆尽寿读诵。岂彼尽皆不知不立文字之旨乎？<span lang="EN-US"></span></span></b></p>
<p>‘永明寿’：永明延寿禅师：王姓，钱塘人。曾知税务，以官钱赎生，罪当死，临刑，神色不变，乃放出家。先依翠微禅师，继参韶国师，为法眼三世。著宗镜录百卷，又著万善同归集，指归净土。钱忠懿王请住永明寺。日课百八事，夜往别峰念佛，诵法华经至一万三千部。宋太祖开宝八年（西纪九七五），焚香告众，趺坐而化。年七十二。</p>
<p>‘首山念’：汝州首山省念禅师，莱州狄氏子。生平业法华经，因号‘念法华’。得法风穴，弘化首山。宋太宗淳化三年十二月四日午时，上堂，说偈曰：‘今年六十七，老病随缘且遣日；今年记却来年事，来年记著今朝日’。至四年（西纪九九三）月日无爽前记，上堂辞众，仍说偈曰：‘白银世界金色身，情与非情共一真；明暗尽时俱不照，日轮午后示全身。’言讫，安坐而逝。（佛祖道影二、会要一一、严统一一）</p>
<p>‘栖贤湜’：栖贤澄湜禅师，建宁人。性高简，律身严，举动不违法度。得法于道恒禅师。恒嗣法眼，师为法眼三世。暮年三终藏经，以坐阅为未敬，则立诵行披之。（五灯全书二０）</p>
<p>‘育王微’：待查。</p>
<p>古人对祖师、高僧，尊其德而不称其名字，乃以山、以寺院、以地方彰名，查检则殊感困难。如‘育王微’，遍查‘育王’，未见‘微’禅师：就是‘育王山志’，也查不到。笔者读书不多，且目力不佳，遇此难题，只好以‘待查’二字交卷了！</p>
<p>至于参禅而不忘读诵者，传记中，不乏其人。如唐代之华林善觉禅师，感二虎为侍者，裴休问曰：‘师作何行业，感得如斯？’师曰：‘山僧常念观世音。’（指月录八）。宋、明教契嵩禅师，顶戴观音大士像，诵其名号，日十万声。又如‘安楞严’、‘言法华’；明代之憨山、紫柏，皆禅门宗匠而不忘读诵者也。六祖曰：‘经有何过？岂障汝念？’（坛经机缘品）</p>
<p><b><span style="color:teal">只因汝错认‘不宜’为‘废弃’，遂谓：如来所说一切大小乘经，无量法门，皆是黄叶作金，哄骗小儿。若然，则迦叶、阿难、马鸣、龙树、永明、首山等，皆是弄黄叶汉。汝既以彼为非，何得承嗣其法，言是禅宗？彼若果是，则汝之禅宗、便非彼之禅宗；汝的的是冒彼之名、以坏彼法之恶贼耳！<span lang="EN-US"></span></span></b></p>
<p>迦叶、阿难二尊者，结集三藏；马鸣、龙树二大士，中兴大教；皆不离文字。</p>
<p><b><span style="color:teal">且汝执著废弃文字为不立文字者，六祖云：‘只此不宜，便是文字’，况尚有‘直指人心见性成佛’等八字。且此‘达摩西来’十六字，是文字耶？非文字耶？<span lang="EN-US"></span></span></b></p>
<p>六祖慧能大师，于坛经中云：“自性动用，共人言语，外于相离相，内于空离空。若全著相，即长邪见；若全执空，即长无明。执空之人，有谤经，直言‘不用文字’：既云不用文字，人亦不合语言，只此语言便是文字之相。又云‘直道不立文字’。即此‘不立’两字，亦是文字。见人所说，便即谤他言著文字。汝等须知！自迷犹可，又谤佛经。不要谤经！罪障无数！”（付嘱品）</p>
<p><b><span style="color:teal">又‘一切俱空，无因无果，无修无证，一法不宜，名真解脱’，何又立破斋谤佛、怙恶废善、瞒因昧果、折福损德等法，而不肯令其俱空乎？上智知空而进德，下愚知空而废善。佛祖于千百年前，早为汝判断停当矣！<span lang="EN-US"></span></span></b></p>
<p>中论云：‘大圣说空法，为离诸见故；若复见有空，诸佛所不化’。又云：‘虽空亦不断，虽有而不常；业果报不失；是名佛所说’。叉云：‘以有空义故，一切法得成’。空、不是没有，只是显示缘生性空。是故论云：‘未曾有一法，不从因缘生；是故一切法，无不是空者’。</p>
<p><b><span style="color:teal">汝谤人执著善法为‘舍本逐末’，为‘无绳自缚’，为‘小乘’。汝执著恶法，不肯弃舍，现生当遭国宪，死后永堕阿鼻，为是弃末循本：应是即缚无缚，应是‘大乘’矣！<span lang="EN-US"></span></span></b></p>
<p>‘遭国宪’、‘堕阿鼻’，是谓‘业果报不失’。</p>
<p><b><span style="color:teal">汝谓‘大丈夫、佛尚不可得，何有因果修证？若立一尘，便非佛法’，是佛与因果修证皆是‘尘’，皆不容‘立’。而食肉饮酒行盗行淫，何得便非是尘？便皆容立？且问：食肉饮酒行盗行淫之心，是佛心耶？是众生心耶？若道是佛心，佛岂存此心、行此事耶？若道是众生心，何得便超因果之外？便非是尘？便是佛法乎？‘地狱尚是佛境，当处即是西方’，是则苦亦不厌，乐亦不求，无取无舍，忘憎忘爱。何得贪图现生名利，妄企死后流芳，剽窃古人言句，改头换面，以为自己语录。未得谓得，未证谓证，以凡滥圣，妄充知识，教彼许多信心男女，堕邪见坑，丧失慧命。从兹永堕恶道，欲出末由！此魔子者，究其本因，不过欲得虚名浮利，企人谓己为大善知识而已。详其后报，则其苦痛惨凄之状，罄竹难书矣！可不哀哉！<span lang="EN-US"></span></span></b></p>
<p>有部律云：‘名誉及利养，愚人所爱乐：能损害善法，如剑斩人头’。</p>
<p><b><span style="color:teal">汝既发心念佛，当依净土经论所说而修。如此魔子所说，乃是窃取宗门祖师之言，妄以己见误会宗意，故其所说，似是而非，实与宗门道理相反，实为佛法之怨。若被彼所诱，堕彼党中，则难免以好心而招恶果矣！如此魔子，断断不可亲近。当恪守净宗列祖成规，持斋念佛，改恶修善，知因识果，植福培德，以企现生消除业障，临终正念往生，庶不虚此一生，及亲为如来弟子耳。<span lang="EN-US"></span></span></b></p>
<p>初学佛法，慧眼未开，邪正难分，是非莫辨。惟有恪遵<span>&nbsp; </span>祖教，勤修净业，方有出苦分。</p>
<p><b><span style="color:teal">须知：禅宗一法，名为教外别传。凡所提倡，意在言外。千言万语；总皆指归不涉因果、修证、凡圣、生佛之法身理体。令人先悟此体，然后起彼修因证果，超凡入圣，即众生而成佛道之事。但其酬机之语，名为‘机锋’，名为‘转语’，欲令人参而自得，故无义路。若会得，固属大幸，若会不得，但当将此一句话，当做本命元辰，废寝忘餐，终日竟夕，如一人与万人敌，不敢稍有间断放纵：一年不悟两年参，十年不悟二十年参；一生不悟，即生生参。果真拌此深心参者，决无不悟之理。既悟之后，乃名悟道；尚须历诸境缘，锻炼习气，直得烦恼净尽，方名证道。<span lang="EN-US"></span></span></b></p>
<p>沩山云：‘此宗难得其妙，切须子细用心；可中顿悟正因，便是出尘阶渐……生生若能不退，佛阶决定可期。’（沩山警策）生生不退，谈何容易？还是老实念佛吧。</p>
<p><b><span style="color:teal">彼魔子者，乃以‘误’为‘悟’；悟尚全体是误，何况说证？乃不知惭愧，不惧因果。竟致无量好心男女，受彼所骗，同断善根。汝宜笃信吾言，自不被彼所陷矣。至瞩，至嘱！<span lang="EN-US"></span></span></b></p>
<p>印祖恐人误入歧途，以大悲心，彻底道破。</p>
<p><a name="a24"></a><span style="color:#333399">复永嘉某居士昆季书（节录）</span><span lang="EN-US" style="color:#333399"></span></p>
<p><b><span style="color:teal">‘净土决疑论’，系民国三年，狄楚青居士，以端甫回籍，十三期报料不足，令作一二篇以助热闹耳。此论、文虽鄙菲，而于断疑生信，不无少补。<span lang="EN-US"></span></span></b></p>
<p>此论，见文钞卷二。约六千余字。</p>
<p><b><span style="color:teal">至于‘永明四料简’训释处，须仔细参详；若不如是信向，便成虚文。此不慧数十年痛心疾首者，于此以发挥之。万不可以今人所说为的，致孤负永明大慈悲心也。<span lang="EN-US"></span></span></b></p>
<p>‘四料简’义，净土决疑论中详辨，宜细读之。</p>
<p><b><span style="color:teal">‘持经利益随心论’，以今人受持经典，了无敬畏而发。欲得佛法宝盆，须向敬畏中求。能竭诚致敬，纵究竟果德，尚能即得，况其下焉者哉！<span lang="EN-US"></span></span></b></p>
<p>‘持经利益随心论’，见文钞卷二。</p>
<p><b><span style="color:teal">‘拣魔辨异录’，文理高深，禅教融贾。系雍正十一年夏初始著，至十三年方毕；未及刊板，龙驭宾天，迨后刊时，以草书替字，钞者不察，便许多直作本字，而错讹便不胜其多。使世宗在世，断断不至如此耳。今春细校两次，俾还本来面目。倘后因缘果就，当不负世宗一番至意矣！<span lang="EN-US"></span></span></b></p>
<p>‘拣魔辨异录’，印祖校订本，扬州藏经院尝刻板印行。卍续藏一一四册所刊，则是未校正者，不可读。中华藏第三辑，全据卍续藏。</p>
<p><b><span style="color:teal">善导和尚，系弥陀化身，有大神通，有大智慧。其宏阐净土，不尚玄妙，唯在真切平实处，教人修持。至于所示‘专杂二修’，其利无穷！专修，谓：身业专礼（凡围绕及一切处身不放逸皆是），口业专称（凡诵经咒，能志心回向，亦可名专称），意业专念。如是、则往生西方，万不漏一。杂修，谓：兼修种种法门，回向往生。以心不纯一，故难得益，则百中希得一二，千中希得三四往生者。此金口诚言，千古不易之铁案也！当以此自利，又当以此普利一切。<span lang="EN-US"></span></span></b></p>
<p>观经四帖疏：‘行有二种：一者、正行，二者、杂行。言正行者：专依往生经行行者，是名正行。何者是也？一心专读诵此观经，弥陀经，无量寿经等；一心专注思想观察忆念彼国二报庄严。若礼，即一心专礼彼佛：若口称，即一心专称彼佛：若赞叹供养，即一心专赞叹供养；是名为正。又、就此正中，复有二种：一者、一心专念弥陀名号，行住坐卧，不问时节久近，念念不不舍者，是名正定之业，顺彼佛愿故。若依礼诵等，即名为助业。 除此正助二行已外，自余诸善，悉名杂行。’（释上品往生章）</p>
<p><b><span style="color:teal">至于持咒一法，但可作助行：不可以念佛为兼带，以持咒作正行。夫持咒法门，虽亦不可思议，而凡夫往生，全在信愿真切，与弥陀宏誓大愿，感应道交、而蒙佛接引耳。若不知此意，则法法头头，皆不思议，随修何法，皆无不可，便成‘无禅无净土，铁床并铜柱，万劫与千生，没个人依怙’矣！<span lang="EN-US"></span></span></b></p>
<p>宜参阅‘净土决疑论’释四料简义。</p>
<p><b><span style="color:teal">若知自是具缚凡夫，通身业力；匪仗如来宏誓愿力，决难即生定出轮回。方知：净土一法，一代时教皆不能比其力用耳。持咒、诵经，以之植福慧，消罪业，则可矣。若妄意欲求神通，则所谓舍本逐末，不善用心。倘此心固结，又复理路不清，戒力不坚，菩提心不生，而人我心偏炽，则著魔发狂，尚有日在。夫欲得神通，须先得道：得道，则神通自具。若不致力于道、而唯求乎通，且无论通不能得，即得则或反障道，放诸佛诸祖、皆严禁之、而不许人修学焉。以世每有此种见解人，故因乱缕及之。<span lang="EN-US"></span></span></b></p>
<p>得神通而反障道，如佛世之提婆达多。佛不许显通；宾头卢因现神通，佛不许其入涅槃。学佛、旨在断或证其；或断、则通自具矣。</p>
<p><b><span style="color:teal">夫劝一人生净土，即成就一众生作佛。凡成佛、必度无量众生，而其功由我始，其功德利益，何可思议也哉！<span lang="EN-US"></span></span></b></p>
<p><b><span style="color:teal">又、自既修净土，尚须以此法门，普告一切；况妻妾子女，岂可不劝令发心、而失此巨益乎？倘天性相近，则何善如之：如稍相远，亦须渐磨渐染，俾即远而成近耳。此所谓深爱，所谓宏慈；舍此而为慈爱，皆名有而实无耳。<span lang="EN-US"></span></span></b></p>
<p>度人要有权巧方便，故‘须渐磨渐染’。或有因学佛而使致家人反感者，此必不懂‘渐’法，或是‘猛攻’所致。</p>
<p><b><span style="color:teal">当详阅‘净土十要’，‘净土圣贤录’，‘乐邦文类’等，则取法有地，怀疑无由矣。<span lang="EN-US"></span></span></b></p>
<p>‘乐邦文类’：宋、沙门宗晓编。五卷。大正藏第四十七册，卍续一０七。</p>
<p><b><span style="color:teal">‘法苑珠林’一书，详谈因果，理事并进；可治近世排因拨果、肆无忌惮等膏肓痼疾。凡有信心读书人，皆当令阅此书，岂但有益于身心性命，实于格物致知、文章学问，大有裨益也。安士全书，亦与此同其气类耳。<span lang="EN-US"></span></span></b></p>
<p>‘法苑珠林’：参阅一九八页</p>
<p><a name="a25"></a><span style="color:#333399">复永嘉某居士书一（节录）</span><span lang="EN-US" style="color:#333399"></span></p>
<p><b><span style="color:teal">夫人宿世果种善根，且无论为学、求道，可为出世大事之前茅：即贪填痴等烦恼惑业，疾病颠连、种种恶报，皆可以作出生死、入佛法之因缘；顾其人之能自反与否耳。不能自反，且无论碌碌庸人，为世教之所拘，即：晦庵、阳明、靖节、放翁等，虽学问、操持、见地，悉皆奇特卓荦，然亦究竟不能彻悟自心，了脱生死。其学问操持见地，虽可与无上妙道作基，由不能自反，竟为入道之障。可知：入道之难，真难于登天矣！<span lang="EN-US"></span></span></b></p>
<p>能自省者，如蕅益大师：‘十二岁，就外傅。闻圣学，即千古自任，誓灭释、老！开荤酒；作论数十篇，辟异端’（见八不道人传）。至‘十七岁，阅‘自知录序’及竹窗随笔，乃不谤佛，取所著辟佛论焚之’（同上。传载‘灵峰宗论’一）</p>
<p>不能自反，则如宋之朱子晦庵，明之王阳明，东晋之陶公靖节，宋之陆游放翁……。</p>
<p><b><span style="color:teal">‘不执著’等语，理则是，而事非博地凡夫之所能为也。终日穿衣吃饭，侈谈不执饥寒，与终日枵虚，不得杯水粒米，饿且将死，而谓人曰：‘吾视龙肝凤髓，直同秽物，思之即呕，况其下者乎？’同一空谈耳。今时不明教理，即参禅宗者，每多中此空解脱病。<span lang="EN-US"></span></span></b></p>
<p>世人只会在饱飧时说‘不执著’，饥渴时则否。或谓：宗门说：‘终日吃饭，不曾咬著一粒米’。对呀！我也是：吃饭时，不曾咬著「米’：但是、却咬著「饭’呀！饭中那来生米？</p>
<p><b><span style="color:teal">至于静坐澄思，空境现前，不过以静澄伏妄，偶尔发现之幻境耳。若错认消息，生大欢喜，则丧心病狂，佛亦难医矣！幸能体察而不执著，弃舍幻妄，卒得贯通诸法法门，可谓久历荆棘，忽达康庄矣。<span lang="EN-US"></span></span></b></p>
<p>熟读大佛顶首楞严经所明五阴魔境，才不致‘错认消息’。</p>
<p><b><span style="color:teal">末世人根陋劣，知识希少，若不仗佛慈力，专修净业；但承自力，参叩禅宗，不第明心见性、断惑证真者，罕有其人：而以幻为真，以迷为悟，著魔发狂者，实繁有徒矣！<span lang="EN-US"></span></span></b></p>
<p>古德云：‘修行以念佛为稳当’，切勿好高骛远。</p>
<p><b><span style="color:teal">所以永明、莲池等，观时之机，极力主张净土法门也。<span lang="EN-US"></span></span></b></p>
<p>永明禅师曰：‘禅定一法，乃四辩六通之本，是革凡成圣之因；摄念少时，故称上善。然须明沉掉，消息知时。经云：如坐禅昏昧，须起行道念佛，或志诚洗忏，以除重障。策发身心，不可确执一门，以为究竟。故慈愍三藏云：圣教所说正禅定者：制心一处，念念相续，离于昏掉，平等持心。若睡眠覆障，即须策动念佛诵经，礼拜行道，讲经说法，教化众生，万行无废。所修行业，回向往生西方净土。若能如是修习禅定者，是佛禅定，与圣教合。’（万善同归集二）</p>
<p>莲池大师提倡念佛的文字甚多，详读‘云栖法汇’可知。</p>
<p><b><span style="color:teal">净土法门，释迦、弥陀之所建立也：文殊、普贤之所指归也；马鸣、龙树之所弘扬也；匡庐、天台、清凉、永明、莲池、蕅益之所发挥倡导，以普劝夫若圣、若凡，或愚、或智也。此诸菩萨大士，于千百年前，早已为吾遍研藏教，特地拣出此不断惑业、得预补处，即此一生、定出樊笼：至圆、至顿，至简、至易；统摄禅教律、而高出禅教律；即浅、即深，即权、即实：殊特、超越，天然妙法也！吾信仰佛祖，以古为师，岂不如亲近今时知识之为愈乎？华严一经，王于三藏，末后一著，归重愿王：华藏海众，悉证法身，咸求往生，企圆佛果。吾何人斯？敢不景从！<span lang="EN-US"></span></span></b></p>
<p>这一段文，太重要了！熟读之，记在心中，念念不忘，则求生极乐净土之心愿，万牛莫挽矣！</p>
<p><a name="a26"></a><span style="color:#333399">复永嘉某居士书二节录<span lang="EN-US"></span></span></p>
<p><b><span style="color:teal">弥陀衷论，若经、若论，皆有功于净业行人，亦有启后人妄作排古之端，其过殊非浅浅！<span lang="EN-US"></span></span></b></p>
<p>‘弥陀衷论’：即‘摩诃阿弥陀经衷论’。经、系清咸丰初年，魏承贯居士会译本。清十光绪年间，王耕心居士作‘衷论’。</p>
<p><b><span style="color:teal">当取其闭关专修之法。<span lang="EN-US"></span></span></b></p>
<p>论曰：‘学者当闭关念佛：必念至一尘不染，万缘俱寂，心中仅存四字佛号，虽强觅妄念，亦了不可得，然后得为一心不乱’。其闭关之法，有‘五要’、‘五戒’。论曰：‘五要者：一曰择地，二曰择人，三曰预约，四曰刻期，五曰仪轨。五戒者：一曰禁语，二曰屏事，三曰持斋，四可谢客，五曰防退’。又云 ：‘而无上纲要，不过一事。一事者：舍（舍）饮食、便溺、卧寐、三事外，口惟诵佛，诵不得住：心惟忆佛，忆不得住；耳惟听佛，听不得住。饮食、便溺时，口虽不得诵佛，心中未尝不可忆佛。既卧、亦然，及寐乃已，已醒复续。此专念之定法也。口不诵佛，是为外断：心不忆佛，是为内断。外断犹有不得已时；如有内断，是心不在佛矣！心不在佛，尚何专念之有？’详见衷论五。</p>
<p><b><span style="color:teal">其所谓：自匡庐创建莲宗以来，无一识经义者。其亲证三昧，唯一省一大师。皆其偏见局论，最为轻藐古德。开我慢之道，邀来哲共游，岂非谤法谤僧？而其所以作此说者，实欲露出自己乃亲得圣师真传，实为净宗第一功臣而已。<span lang="EN-US"></span></span></b></p>
<p>论曰：‘净土一宗，自匡庐创制，迄今几千五百年，涉其藩者，不可胜计：而求如（省一）大师之其修实证、垂范百世者，殊不多觏。’（衷论五、省一大师傅）</p>
<p>衷论叙曰：‘……耕心少承家学……及参省一大师于扬州，复具通现证三昧之故，沉潜研索，几三十年。……’</p>
<p><b><span style="color:teal">至于指斥紫阁、云栖、蕅益等，适彰其少见少闻，不达如来权实法门，欲以己之一机为准。<span lang="EN-US"></span></span></b></p>
<p>紫阁：唐、紫阁山草堂寺飞锡大师，芳‘念佛三昧宝王论’三卷，二十门。中卷、高声念佛面向西方门第十一，明高声念佛，其胜义有五，如云：‘声之厉也，拔茅连茹’。又云：‘声光所及，万祸冰消’。又云：‘如牵木石，重而不前：洪音发号，飘然轻举’。论见净土十要第五。</p>
<p>衷论曰：‘唐人紫阁法师谓：高声念佛，易得三昧。余昔颇信其说，闭关两期，皆以高声持诵，而心乱弥甚。……高声持诵，必致心逐神驰，转非善计。……而两期二百余日，昼夜声喧，竟致气处之病。以此知紫阁之说，乃丛林念佛之陋习。……如深信其说，且转滋流弊。此高声念佛之误也。’</p>
<p>念佛之法，或声、或默，当自善调。耕心不善调心，而致气虚之病，即怪紫阁。谓其有所证，其谁信之？</p>
<p>衷论曰：‘……虽博如云栖之疏钞，精如灵峰之要解，亦显与经义背驰’。又云：‘．一心不乱之实定，不可误信讲师之谬解’。又曰：‘近世云栖大师，不知现证三昧、必待闭关专念，乃奏实效；复不知流俗闭关之无法，致滋谬妄，乃转以闭关念佛为讥病，其理殊不可解！以中兴净土之宗师，而所见如此，使专念之误，几无定论：现证三昧，几成绝学：致净土一宗，愈趋愈下，无足怪矣！’</p>
<p>又曰：‘……而博如云栖之疏钞，精如灵峰之要解，无不误以获定之期，为闭关专念之期。以是、行人遂有念佛打七之说’。</p>
<p>又云：‘灵峰要解曰：“执持、则念念忆佛名号，然有事持、理持……”今按先佛净宗遗教，惟有专心持念之诲；专心持念，惟在事持，别无所谓“理持”也。’又曰：‘后世说经之徒……惟恐净业之不玄不妙，每强生枝节，竞进葛藤，如云栖之疏钞，灵峰之要解，皆穷高极深，惟恐不得当者、是也。不知净土之要，专在事修，无取理观’。</p>
<p>又曰：‘莲池大师未能会通遗教，不知念佛三昧有定慧之别，辄以持名念佛所证之一心为事一心，以参究念佛所证之一心为理一心。虽先佛遗教绝无参究念佛之说，亦在所不顾，不知何意也。’</p>
<p><b><span style="color:teal">如古德谓：得鸟者、网之一目，不可以一目为网：治国者、功在一人，不可以一人为国。王耕心决欲以一目为网，一人为国，发而为论，颇自矜张；犹是少年时空腹高心，不可一世之狂态。谓己掩关二期，亦有所证，断难取信。何以言之？证三昧人，非不开议论之辩口，但心平气和，唯理是尚。若彼所论，多皆矜己斥人，乃坚白同异辩士之言，非契理契机决定之论也。<span lang="EN-US"></span></span></b></p>
<p>自谓‘有所证二十其‘所证’，或是小轻安。如‘无闻比丘’，把‘四禅’当‘四果’，其道已左矣！其所论，若云‘契机’，或只契王耕心一机耳。</p>
<p><b><span style="color:teal">纵然有功，吾不敢向人赞叹，令其受持流通也。<span lang="EN-US"></span></span></b></p>
<p>或可去污存清，截除谬妄，取其有益于人者，节录而刊行之，但必须细心谨慎耳。</p>
<p><b><span style="color:teal">流通佛法，大非易事。翻译经论，皆非聊尔从事；故译场之中，有主译者，译语者，证义者，润文者；岂敢随自心裁，传布佛经？<span lang="EN-US"></span></span></b></p>
<p>据唐贞元年间，三藏般若主译四十华严之译场，其执事，有：宣梵文、译语、笔受、回缀、润文、证义、详定，等七职。而后四种各二位，如证义，分：校勘证义，证禅义。须十一人主其事。</p>
<p><b><span style="color:teal">王龙舒大弥陀经，自宋至明末，人多受持；由云栖以犹有不恰当处，故此后渐就湮没。<span lang="EN-US"></span></span></b></p>
<p>莲池大师曰：‘世传大弥陀经，龙舒王居士会（汉、魏、吴、宋）四译经文而成之者也。……其中颇有未安，如四十八愿……较之魏译，或前著后，或后著前，次第紊乱。以参二译，亦各不协。夫译经必据梵本，居士凭何梵本而别为次第呼？于理虽似无妨，于译法大为不顺。……又、魏译三辈往生，皆曰“发菩提心”，居士乃惟中辈有之，下曰“不发”，上竟无文。全缺差殊，未审何意？’（云栖山房杂录、无量寿经跋）</p>
<p>又、竹窗三笔云：‘（龙舒）所辑大弥陀经，不免抄前著后……，抄后著前，此一失也’。</p>
<p><b><span style="color:teal">魏承贯之学识，不及龙舒；其自任过于龙舒。因人之迹以施功，故易为力，岂承贯超越龙舒之上耶。<span lang="EN-US"></span></span></b></p>
<p>印祖文钞卷一、复高邵麟居士书三，书末小注中云：‘魏承贯删削之无量寿经，又依余经增注，理虽有益，事实大错，不可依从’。</p>
<p><b><span style="color:teal">莲池尚不流通王本，吾挤何敢流通魏本，以启人妄改佛经之端，及辟佛之流，谓佛经皆后人编造，初非真实从佛国译来者？<span lang="EN-US"></span></span></b></p>
<p>民国三十五年，又出一种会集本：夏莲居据五译会集，题名‘佛说大乘无量寿庄严清净平等觉经’。印祖已生西，当然未见。民国三十七年，律航法师（那时还是黄如初居士）传来台湾。近有黄念祖居士注释流通。我们还是遵 祖训，弘原译本为宜。</p>
<p><b><span style="color:teal">然此经此论，若真修上士观之，亦有大益：以但取其益，而不染其弊。若下士观之，则未得其益，先受其损；以徒效其改经斥古之愆，不法其直捷专精之行耳。观机设教，对证发药，教不契机，与药不对证，等耳。敢以一二可取，而遂普令流通，以贻下士之罪愆乎？（中略）<span lang="EN-US"></span></span></b></p>
<p>大似错将‘甘遂’当‘甘草’，不但‘不对证’，且有‘中毒’之虞！</p>
<p><b><span style="color:teal">若论逗机最妙之书，当以净土十要为冠。而弥陀要解一书，为蕅益最精最妙之注，自佛说此经以来之注，当推第一。即令‘古佛再出于世，现广长舌相，重注此经，当亦不能超出其上。况后生浅闻薄解，便欲指斥，冀其超越乎哉！以萤光而较日，多见其不知量也。惜哉！王生，何苦如此？<span lang="EN-US"></span></span></b></p>
<p>王生指斥一日七日之义，见后‘书三’可知。</p>
<p><b><span style="color:teal">澍庵之问：书皆能诵，乃他心通耳。（下略）<span lang="EN-US"></span></span></b></p>
<p>衷论中，有‘澍庵大师传’。永嘉某居士问：澍庵、书皆能诵，何故？祖答：‘乃他心通耳’。</p>
<p><a name="a27"></a><span style="color:#333399">复永嘉某居士书三<span lang="EN-US"></span></span></p>
<p><b><span style="color:teal">弥陀经，当依蕅益要解。衷论诠释，多有任己见、违经旨处，不可依从。<span lang="EN-US"></span></span></b></p>
<p>王耕心的衷论，好像很‘迷人’，这位‘某居士’，三封信都在讨论，而印祖亦再三开示，以破其迷。</p>
<p><b><span style="color:teal">佛为九法界众生说法，岂可以己之智力不能，而遂断以‘决无此理’！其一日七日之释，显是以已量九法界。若如是诠，岂特弥陀一经，不能统摄群机；一代教典之圆顿妙谈，皆当以已智不能，而疑为妄语。谤佛、谤法、谤僧，罪在不原。虽于下根有警发处，然伤其大体，此印光不敢劝人受持也。<span lang="EN-US"></span></span></b></p>
<p>‘一日七日之释’：衷论曰：‘……当以“执持名号”为一句，以“若一日若二日”直至“一心不乱”，自为一句。……其意谓：行人念佛，如能念至一日一心不乱，或达至七日一心不乱，即可操他日往生之左券，其人临命终时，即心不颠倒，径遂往生尔。一日至七日，乃念佛一心不乱、获定之期。非念佛一日或至七日即可一心不乱、即可获实定也。’</p>
<p><b><span style="color:teal">净土法门，犹如大海，长江大河亦入，杯水滴水亦入。证齐诸佛者，尚求往生：五逆十恶者，亦预末品。何得以得一心及三昧，而拒其未得者？但取法乎上，仅得其中，自己决志求生，唯富企及于此。若谓非此决不得生，是又自立科条，不依佛说矣！<span lang="EN-US"></span></span></b></p>
<p>衷论曰：‘净宗正因，第一在发愿往生，第二即在念佛至一心不乱’。又云：‘一心不乱，即为念佛三昧。而念佛三昧，决无七日印证之理’。又曰：‘念佛七日即证一心，决非经文之本义，亦非人世所宜有’。</p>
<p><b><span style="color:teal">净土三经，自古流通；并行愿品篇四经。岂可谓不奉为圭臬乎？<span lang="EN-US"></span></span></b></p>
<p>今之净土五经，以势至念佛圆通章，附于三经之后，称为净土五经。</p>
<p><b><span style="color:teal">今之修净业者，多皆不知宗旨，但依事相。与而言之，方可云净宗中人，夺而言之，实百有九十九，皆属‘无禅无净土’，何得以此等人为准？<span lang="EN-US"></span></span></b></p>
<p>印祖于净土决疑论释‘无禅无净土’曰：‘有谓：无禅无净，即埋头造业，不修善法者。大错，大错！夫法门无量，唯禅与净，最为当机；其人既未彻悟，又不求生，悠悠泛泛，修余法门；既不能定慧均等，断惑证真；又无从仗佛慈力，带业往生；以毕生修持功德，感来生人天福报’，是谓‘无禅无净’。细读决疑论可知。</p>
<p><b><span style="color:teal">但以小本文简义丰，故列于日诵，余则随人受持有异耳。衷论所说，有益者固多，有碍者亦复不少。若无择法智眼，或恐未得其益，而备受其损。如一日七日、十念不度、等，是也。<span lang="EN-US"></span></span></b></p>
<p>一日七日，前已略引。衷论叉曰：‘所谓一日至七日，乃指一心不乱在定之期；非谓念佛一日至七日即能得一心不乱也。’</p>
<p>‘十念不度’：衷论曰：‘至十念往生之法，虽出本经，而据余所见，诸净业家，或修习颇勤，年当迟暮，反退初心；或临命终时，神明昏愦，径失正念者，时时有之。若惟修十念，辄能往生者，实未尝亲见’。如未亲见便认为无此事，则未能亲见者多矣，一生数十年，能见几何？且大地行人不知有多少，王生局住一方，岂能一一往见？既知十念出自本经，即以未亲见而拨无，是不信佛语矣！亦是不信弥陀导师之四十八愿矣！王生何出此谤法之谬说？殊不该也！</p>
<p>‘等’字，该括衷论中有损之文。兹再略引二：</p>
<p>衷论曰：‘古今从未有专修观想求生净土者’。这未免过于武断！‘从未有’，何据？难道王生曾到九品莲台一一查验过？</p>
<p>衷论曰：‘参究念佛，本后世伪妄之说，非先佛遗教所有’。又曰：‘云栖大师……以参究念佛所证之一心为理一心；虽先佛遗教绝无参究念佛之说，亦在所不顾，不知何意？’虚云禅师云：‘宋朝以后，念佛者多，诸大祖师，乃教参“念佛是谁”？’（禅七开示）这是宗门修法。专修净者，则不须此。</p>
<p>衷论曰：‘先哲论念佛三昧，厥误有十。十误具存，适为其修实证之害，不可不察。十误者：一、七日刻期之误，二、不坐不睡之误，三、高声念佛之误，四、事持理持之误，五、参究念佛之误，六、集众念佛之误，七、执著观想之误，八、执著事忏之误，九、因陋就简之误，十、避难趋易之误。’详见衷论。前已略引少分。此诸‘误’，多是耕心‘认为’。多是‘不误’为‘误’，有的似是而非。文繁，从略。</p>
<p><b><span style="color:teal">受持读诵，为佛门始终正行。即禅宗专务参究者，亦复如是受持。如药山、仰山、永明、首山、栖贤湜、育王微等。<span lang="EN-US"></span></span></b></p>
<p>永明等四位，见三五一页。</p>
<p>药山：惟俨禅师，绛州韩氏子。年十七出家。首参石头希迁禅师……师一夜登山经行，忽云开见月，大笑一声，应九十里！唐文宗太和八年（西纪八三四），十一月六日，临顺世，叫曰：‘法堂倒，法堂倒！’众持柱撑之。师举手曰：‘子不会我意。’乃告寂。寿八十四。（传灯录一四）</p>
<p>仰山：慧寂禅师，韶州怀化叶氏子。年九岁，于广州投和安 通出家。十四岁，父母取归，欲与婚媾，师不从，遂断二指，跪致父母前，誓求正法，以答劬劳，父母乃许。再诣通处，得披剃。初谒耽源，使参沩山，得入室。<span>&nbsp; </span>师住观音时，出膀曰：‘看经次，不得问事’。唐禧宗中和三年（西纪八八三），升座辞众说偈曰：‘年满七十七，无常在今日，日轮正当午，两手攀屈膝’。言托，以两手抱膝而终。（传灯录一一、五灯全书一七）</p>
<p><b><span style="color:teal">但以拈提向上，则有似乎拨：不知拈提向上，举尽世间法法头头，皆归本分。彼未得其门者，遂随语生解。从兹一辈参禅者，率多藐视经教。此辈虽自名禅人，实属法门罪人！如来逆子！何足挂齿？<span lang="EN-US"></span></span></b></p>
<p>药山看经次，僧问：‘和尚寻常不许人看经，为甚么却自看？’山曰：‘我只图遮眼。’曰：‘某甲学和尚，还得也无？’山曰：‘汝若看，牛皮也须穿。’（指月录）此谓‘似乎拨’。实则宗门祖师个个博通三藏，可谓善‘遮眼’者！若不会‘遮眼’，能‘看穿牛皮’亦得。切不可作‘法门罪人’。</p>
<p><b><span style="color:teal">劝令受持读诵，诸经无不如是，岂特金刚、行愿乎哉！<span lang="EN-US"></span></span></b></p>
<p>楞严、法华、维摩、圆觉……皆劝受持读诵。</p>
<p><b><span style="color:teal">华严一经，王于三藏；末后一著，归重愿王。但宜尊重华严，不可小视余经。以诸大乘经，皆以实相为经体故。华严之大，以其称性直谈界外大法，不摄二乘等故。<span lang="EN-US"></span></span></b></p>
<p>二乘在座，如聋若哑，不见不闻，故云‘不摄’。</p>
<p><b><span style="color:teal">法华之妙，在于会三归一，开权显实，开迦显本处故。台宗谓：法华纯圆独妙，华严犹兼乎权（即指住、行、向、地、等觉而言。）<span lang="EN-US"></span></span></b></p>
<p>‘唯有一乘法，无二亦无三’，是谓‘会三归一’。尘点劫前，人已成佛，是谓‘开迹显本’。</p>
<p><b><span style="color:teal">然、佛于法华，赞法华为经王：于华严亦然。岂后世宏经者，必须决定于五大部、分出此高彼下，不许经经偏赞乎？<span lang="EN-US"></span></span></b></p>
<p>五大部：有谓：一华严，二宝积，三般若，四法华，五涅槃。</p>
<p><b><span style="color:teal">修禅宗者，偏赞禅宗：修净土者，偏赞净土。不如是，不能生人正信，起人景仰。但宜善会其义，不可以词害意。孟子称孔子生民未有之圣，然孔子见尧于羹，见舜于墙，见周公于梦，其效法企慕乎三圣者，何其至诚如是之极也！<span lang="EN-US"></span></span></b></p>
<p>后汉书‘李固传’：‘昔尧殂之后，舜仰慕三年，坐则见尧于墙，食则睹尧于羹。……’这是舜见尧于羹墙，不是孔子。文中所云，未详出处。</p>
<p>论语、述而：子曰：“甚矣，吾衰也，人矣，吾不复梦见周公！”</p>
<p><b><span style="color:teal">念佛人，但能真切念佛，自可仗佛慈力，免彼刀兵水火。即宿业所牵，及转地狱重报，作现生轻报，偶罹此殃，但于平日有真切信愿，定于此时蒙佛接引。若夫现证三昧，因已入于圣流，自身如影，刀兵水火皆不相碍；纵现遇灾，实无所苦。而茫茫世界，曾有几人哉！<span lang="EN-US"></span></span></b></p>
<p>转重报为轻受，请参阅三０八页。</p>
<p><b><span style="color:teal">行愿品，义理宏阔，文字微妙，诵之、令人人我众生之执著，化为乌有：往生净土之善根，日见增长。理宜自行化他。但不可以未持此经即修净土，亦属偏僻薄福耳。莲池、蕅益等，亦皆极力赞扬。弥陀要解中，有云：‘如来一代时教，唯华严明一生圆满；而一生圆满之因，末后普贤以十大愿王、导归极乐，劝进善财，及华藏海众。噫！华严所禀，却在此经。而天下古今，信鲜疑多。词繁义蚀，余唯有剖心沥血而已！’<span lang="EN-US"></span></span></b></p>
<p>便蒙钞释曰：‘ 华严大经所禀一生成佛之义，末后导归安养，却在此经。谁信此义？谁又不疑此义？非但今时，古来‘华严合论’尚云：“西方是权，华藏是实”，故曰：‘天下古今，信钞疑多’。虽有三两家注述，言辞太繁：凡夫例登补处之理，念念即佛之宗，华严所禀此经之义全蚀。蚀者、缺也。余唯下，大师自谓无别法，唯有剖心沥血而已矣！是故、此解，字字皆大师心血也！’</p>
<p><b><span style="color:teal">所以、无隐谓：华严、即广本弥陀，弥陀、即略本华严。<span lang="EN-US"></span></span></b></p>
<p>‘无隐’：待查。清、彭际清居士著「华严念佛三昧论’，对此义颇有发挥。</p>
<p><b><span style="color:teal">观二大师之言，则知：看经不具圆顿眼，其孤负佛恩处，多矣！（下略）<span lang="EN-US"></span></span></b></p>
<p>蕅祖云：‘名字位中真佛眼’。印祖谓：‘看经必具圆顿眼’。古德云：‘修学须具择法眼’，才不致孤负佛恩。</p>
<p><a name="a28"></a><span style="color:#333399">复永嘉某居士书四（节录）</span><span lang="EN-US" style="color:#333399"></span></p>
<p><b><span style="color:teal">云栖大师立法教人，皆从平实处著手；依之修持，千稳万当：断不至得少为足，著魔发狂。<span lang="EN-US"></span></span></b></p>
<p>兹录‘普劝念佛’一段，可知云栖大师教人是如何平实。</p>
<p>‘夫学佛者，无论庄严形述，止贵真实修行。在家居士，不必定要缁衣道巾。带发之人，自可常服念佛，不必定要敲鱼击鼓。好静之人，自可寂默念佛，不必定要成群做会。怕事的人，自可闭门念佛，不必定要入寺听经。识字之人，自可依教念佛。千里烧香，不如安坐家堂念佛。供奉邪师，不如孝顺父母念佛。广交魔友，不如独身清净念佛。寄库来生，不如现在作福念佛。许愿保禳，不如悔过自新念佛。习学外道文书，不如一字不识念佛。无知妄谈禅理，不如老实持戒念佛。希求妖鬼灵通，不如正信因果念佛。以要言之：端心灭恶，如是念佛，号曰善人；摄心除散，如是念佛，号曰贤人；悟心断惑，如是念佛，号曰圣人。’（云栖法汇）</p>
<p><b><span style="color:teal">王耕心入道之要，未能十分明了，便任意操笔，肆开大口，抹煞一切。虽有宏法之心，实任坏法之咎。此皆由不亲明眼知识，及反心自问二病所致。<span lang="EN-US"></span></span></b></p>
<p>衷论叙云：‘耕心少承家学，既尝受业于先世父，颇悉红螺宗恉。及参省一大师于扬州，复具通现证三昧之故，沉潜研索，几三十年，乃敢就先世父所定本经，僭加论说。’衷论全文，除赞扬红螺讷堂大师之外，仅有省一大师是其所亲近者。而自称‘现证三昧’，是其不知反心自问的病源。</p>
<p><b><span style="color:teal">心跳恶梦，乃宿世恶业所现之兆。然现境虽有善恶，转变在乎自己。恶业现而专心念佛，别恶因缘为善因缘，宿世之恶业，翻为今世之导师。惜世人多被业缚，不能转变，遂成落井下石，苦上加苦矣！（中略）<span lang="EN-US"></span></span></b></p>
<p>落井下石的‘石’，通常是他人下的，这里却是自己下的，所以‘苦上加苦’。</p>
<p><b><span style="color:teal">十往生经，今藏无有，不须偏求。<span lang="EN-US"></span></span></b></p>
<p>十往生经：卍续藏有，见第八十七册。题目‘佛说十往生阿弥陀佛国经’。失译。约二千余字。望月大辞典认为是陈隋时代的伪作。</p>
<p><b><span style="color:teal">集诸经礼忏悔文、西方礼赞等，若偈若文，多是善导观经四帖疏中之文。若将四帖疏上品往生章注详看，方知所言观经，只举观经一句，下即详释，非全体尽属经文。<span lang="EN-US"></span></span></b></p>
<p>善导大师的著述，有：观经四帖疏。观念阿弥陀佛相海三昧功德法门，一卷。简称‘观念法门’。转经行道愿往生净土法事赞，二卷。简称‘法事赞’。往生礼赞偈，一卷。依观经等明般舟三昧行道往生赞，一卷。</p>
<p>文钞中，‘西方礼赞’，可能是‘往生礼赞偈’。‘集诸经礼忏悔文’，则无此目。藏中有‘集诸经礼忏仪’，但此是唐、智升撰的。</p>
<p><b><span style="color:teal">善导观经四帖疏，中国多年失传，近方由东瀛请来。金陵刻板。而流传既久，错讹甚多。即诸经礼忏悔文，亦属讹谬不少。四帖疏、忏悔文互观，亦可正其少分；余者亦有依义可正之处。光十年前，曾一再阅而标之，虽未敢必其复彼初出之原，然亦正正者多，而正讹者少，为自信得及耳。<span lang="EN-US"></span></span></b></p>
<p>印祖标阅本，未见流通。大正藏本是经疏别行，一、观经玄义分，二、观经序分义，三、观经正宗分定善义，四、观经正宗分散善义。即此为四卷。所谓‘四帖’者，是也。卍续藏是经疏会本。台湾印经处出版的‘净土丛书’，此疏则据卍续影印。</p>
<p><b><span style="color:teal">他心通，有种种不同，且约证道者说。如澍庵，无论问何书，即能一一诵得清楚，一字不错。其人素未读书，何以如此？以业尽情空，心如明镜，当无人问时，心中一字亦不可得；及至问者将自己先所阅过者见问，彼虽久而不记，其八识田中，已存纳此诸言句之影子（看佛经亦如此，古人谓一染识神，永为道种，当于此中谛信。）其人以无明锢蔽，了不知觉，而此有他心通者，即于彼心识影子中，明明朗朗见之，故能随问随诵，一无差错。即彼问者未见此书，亦能于余人见者之心识中，为彼诵之。此系以他人之心作己心用，非其心常常有如许多经书记忆不忘也。凡夫不了，将谓有许多奇特；究其实，只是业消慧朗、障尽智圆耳。<span lang="EN-US"></span></span></b></p>
<p>澍庵：衷论曰：澍庵大师，江南甘泉人。少时粗犷无赖，不持戒律。尝居扬州禅寺，以与饭头相竞，秽骂无礼。主僧诃责之。后悔改，闭关三年，专持大悲咒，禁语。三年出关，则神采顿殊，抑抑自下，见者皆敬异之。尝于茶社为学子诵所论书，且诵且解。师于内外方策、九流百家，下逮小说、短书，一切文字，不待目涉，皆能暗诵。咸丰初年入寂。</p>
<p><b><span style="color:teal">扶乩多是灵鬼假冒仙佛神圣。鬼之劣者，或无此通力；其优者，则能知人心，故能借人之聪明智识而为之。纪文达谓：‘乩多灵鬼假托；余与兄坦然扶乩，余能诗而不能书，余扶、则诗词敏捷，书法潦草：坦然扶、则诗词庸常，书法遒劲。所冒古人，问及集中奥窍，则云年代久远，不复记忆。故知非真’。然此鬼之灵，但能于人现知之心，借而为用。于识田中有，现知中无者；或此义非己所知者，便不能引以示人。其去业尽情空之他心通，实有天渊之远。但其气分似之。又恐汝等，或为乩教所迷，故不得不引及而并言之。<span lang="EN-US"></span></span></b></p>
<p>纪晓岚曰：‘……大抵幻术多手法捷巧。惟扶乩一事，则确有所凭附：然皆灵鬼之能文者耳。所称某神某仙，同属假托；即自称某代某人者，叩以本集中诗文，每多云“年远忘记”，不能 答也。其扶乩之人，遇能书者则书工，遇能诗者即诗工，遇全不能诗能书者，则虽成篇而迟钝。余稍能诗而不能书；从兄坦居，能书而不能诗；余扶乩则诗敏捷，而书潦草：坦居扶乩，则书清整而诗浅率。余与坦居，寔皆未容心；盖亦借人之精神，始能运动。所谓‘鬼不自灵，待人而灵’也。蓍、龟本枯草、朽甲，而能知吉凶，亦待人而灵耳。’（阅微草堂笔记四、滦阳消夏录四）</p>
<p>文钞‘余与兄坦然’、‘坦然扶’之‘然’字，谅是笔误。据笔记原文，皆作‘坦居’，非‘坦然’也。</p>
<p><b><span style="color:teal">又、宋高僧传载：僧缄往王处厚斋，处厚读文章甚得意，因问：‘读何文字？’处厚言：‘此我中进士策’。缄曰：‘风檐之下，有此从容乎？’于囊中取出一编，曰：‘此非汝策乎？’处厚视之，即当日厚策。处厚曰：‘此吾后来笔削者’。缄曰：‘吾固知非汝原策也’。因问：‘师囊中何以有我此策？’缄曰：‘非但此策，汝自读书以来，乃至戏顽，一笔一昼，吾囊中一一俱有’。处厚惊惧，不敢致问。树庵但有他心通，末见其有神通：僧缄乃有他心通，而兼有大神通，能将彼心识中所现之书，现出形质以示其人，实非自己囊中存留而取出也。<span lang="EN-US"></span></span></b></p>
<p>‘宋高僧传’，宋、赞宁撰，三十卷。‘僧缄’，见卷二十二。</p>
<p><b><span style="color:teal">近来上海乩坛大开，其所开示改过迁善，小轮回、小因果等，皆与世道人心有大裨益。至于说天、说佛法，直是胡说！吾等为佛弟子，不可排斥此法，以其有阻人迁善之过；亦不可附赞此法，以其所说佛法，皆属臆撰，恐致坏乱佛法，疑误众生之愆。（中略）<span lang="EN-US"></span></span></b></p>
<p>对于乩坛，我们应遵祖训：不排、不赞。</p>
<p><b><span style="color:teal">念佛十种利益：谨考‘净土指归集’下卷末十种胜利，慈云忏主谓：诸经具说，未知的出何经？或是约义纂集，亦未可知。<span lang="EN-US"></span></span></b></p>
<p>净土指归集：明、大佑法师集，上下卷。‘十种胜利’，见下卷末。其文曰：‘慈云忏主云：三界大师，万德慈父，归之者罪灭，敬之者福生。诸经具说：若能归依三宝，受持一佛名者，现世当获十种胜利’云云。</p>
<p><b><span style="color:teal">前数纸中，有：高声念佛，诵经及礼佛，皆有十种功德，则标之曰：业报差别经。（中略）<span lang="EN-US"></span></span></b></p>
<p>‘前数纸’：即指归集明十种胜利前数页。文云：</p>
<p>‘高声念佛 业报差别经云：高声念佛、诵经，有十种功德：一、能排睡眠，二、天魔惊怖，三、声偏十方，四、三涂息苦，五、外声不入，六、令心不散，七、勇猛精进，八、诸佛欢喜，九、三昧现前，十、往生净土。’</p>
<p>又云：</p>
<p>‘礼佛功德业报差别经云：礼佛一拜，从其膝下，至金刚际，一尘一转轮王位。获十种功德：一、得妙色身，二、出言人信，三、处众无畏，四、佛所护念，五、具大威仪，六、众人亲附，七、诸天爱敬，八、具大福德，九、命终往生，十、速证涅槃。’</p>
<p><b><span style="color:teal">念佛、回向，不可偏废。回向、即信愿之发于口者。然、回向只宜于夜课毕，及日中念佛诵经毕后行之。念佛当从朝至暮不间断。其心中但具愿生之念，即是常时回向。若夫依仪诵文回向，固不得常常如是。<span lang="EN-US"></span></span></b></p>
<p>一、早晚课毕，当‘依仪诵文回向’；二、平时念佛，只要心中有‘愿生’之念即可。</p>
<p><b><span style="color:teal">诸大乘经，经经皆令诸众生直成佛道；但恨人之不诚心念诵，致不得其全益耳。<span lang="EN-US"></span></span></b></p>
<p>华严、楞严、维摩、圆觉、法华、涅槃，经经皆然。细读自知。</p>
<p><b><span style="color:teal">楞严五卷末、大势至菩萨章，乃净宗最上开示。只此一章，便可与净土四经参而为五，岂有文长之畏哉！<span lang="EN-US"></span></span></b></p>
<p>从此、就有‘净土五经’之流传矣。</p>
<p><b><span style="color:teal">君子之学为己，乃念念叩己而自省耳。<span lang="EN-US"></span></span></b></p>
<p>论语、宪问：‘古之学者为己；今之学者为人。’谓：古时的学者，是为充实自已的学养而努力；现代的学者，是为充实自己的学养而努力；现代的学者，是为获得人们的赞赏而努力。（论语今解）</p>
<p><b><span style="color:teal">梦觉一如，唯功夫到家者方能。但于觉时操持，久之、梦中自能无大走作矣。<span lang="EN-US"></span></span></b></p>
<p>彻证三昧，才能‘梦觉一如’。心与佛打成一片，亦即心佛一如。</p>
