<p align="center" style="margin-left:81.1pt;text-align:center;text-indent:-81.1pt;"><b><span style="font-size:36.0pt;color:#FF6600">大乘无量寿经指归<span lang="EN-US"></span></span></b></p>
<p align="center" style="margin-left:24.0pt;text-align:center;text-indent:-24.0pt;"><span lang="EN-US">&nbsp;</span></p>
<p align="center" style="margin-left:24.0pt;text-align:center;text-indent:-24.0pt;"><span style="color:#003300">净空法师著<span lang="EN-US"></span></span></p>
<p align="center" style="margin-left:24.0pt;text-align:center;text-indent:-24.0pt;"><span lang="EN-US" style="color:#003300">&nbsp;</span></p>
<p align="center" style="text-align:center"><span lang="EN-US" style="color:#333399"><a href="#a01">前言</a></span></p>
<p align="center" style="text-align:center"><span lang="EN-US" style="color:#333399"><a href="#a02">概要</a></span></p>
<p align="center" style="text-align:center"><span lang="EN-US" style="color:#333399"><a href="#a03">法会圣众第一</a></span></p>
<p align="center" style="text-align:center"><span lang="EN-US" style="color:#333399"><a href="#a04">德遵普贤第二</a></span></p>
<p align="center" style="text-align:center"><span lang="EN-US" style="color:#333399"><a href="#a05">大教缘起第三</a></span></p>
<p align="center" style="text-align:center"><span lang="EN-US" style="color:#333399;"><a href="#a06">法藏因地第四</a></span><span lang="EN-US" style="color:#333399"></span></p>
<p align="center" style="text-align:center"><span lang="EN-US" style="color:#333399;"><a href="#a07">至心精进第五</a></span></p>
<p align="center" style="text-align:center"><span lang="EN-US" style="color:#333399"><a href="#a08">发大誓愿第六</a></span><span lang="EN-US" style="color:#333399;"></span></p>
<p align="center" style="text-align:center"><span lang="EN-US" style="color:#333399"><a href="#a09">必成正觉第七</a></span><span lang="EN-US" style="color:#333399;"></span></p>
<p align="center" style="text-align:center"><span lang="EN-US" style="color:#333399"><a href="#a10">积功累德第八</a></span></p>
<p align="center" style="text-align:center"><span lang="EN-US" style="color:#333399"><a href="#a11">圆满成就第九</a></span></p>
<p align="center" style="text-align:center"><span lang="EN-US" style="color:#333399"><a href="#a12">皆愿作佛第十</a></span></p>
<p align="center" style="text-align:center"><span lang="EN-US" style="color:#333399"><a href="#a12">国界严净第十一</a></span></p>
<p align="center" style="text-align:center"><span lang="EN-US" style="color:#333399"><a href="#a13">光明遍照第十二</a></span></p>
<p align="center" style="text-align:center"><span lang="EN-US" style="color:#333399"><a href="#a15">寿众无量第十三</a></span></p>
<p align="center" style="text-align:center"><span lang="EN-US" style="color:#333399"><a href="#a16">宝树遍国第十四</a></span></p>
<p align="center" style="text-align:center"><span lang="EN-US" style="color:#333399"><a href="#a17">菩提道场第十五</a></span></p>
<p align="center" style="text-align:center"><span lang="EN-US" style="color:#333399"><a href="#a18">堂舍楼观第十六</a></span></p>
<p align="center" style="text-align:center"><span lang="EN-US" style="color:#333399"><a href="#a19">泉池功德第十七</a></span></p>
<p align="center" style="text-align:center"><span lang="EN-US" style="color:#333399"><a href="#a20">超世希有第十八</a></span></p>
<p align="center" style="text-align:center"><span lang="EN-US" style="color:#333399"><a href="#a21">受用具足第十九</a></span></p>
<p align="center" style="text-align:center"><span lang="EN-US" style="color:#333399"><a href="#a22">德风华雨第二十</a></span></p>
<p align="center" style="text-align:center"><span lang="EN-US" style="color:#333399"><a href="#a23">宝莲佛光第二十一</a></span></p>
<p align="center" style="text-align:center"><span lang="EN-US" style="color:#333399"><a href="#a24">决证极果第二十二</a></span></p>
<p align="center" style="text-align:center"><span lang="EN-US" style="color:#333399"><a href="#a25">十方佛赞第二十三</a></span></p>
<p align="center" style="text-align:center"><span lang="EN-US" style="color:#333399"><a href="#a26">三辈往生第二十四</a></span></p>
<p align="center" style="text-align:center"><span lang="EN-US" style="color:#333399"><a href="#a27">往生正因第二十五</a></span></p>
<p align="center" style="text-align:center"><span lang="EN-US" style="color:#333399"><a href="#a28">礼供听法第二十六</a></span></p>
<p align="center" style="text-align:center"><span lang="EN-US" style="color:#333399"><a href="#a29">歌叹佛德第二十七</a></span></p>
<p align="center" style="text-align:center"><span lang="EN-US" style="color:#333399"><a href="#a30">大士神光第二十八</a></span></p>
<p align="center" style="text-align:center"><span lang="EN-US" style="color:#333399"><a href="#a31">愿力宏深第二十九</a></span></p>
<p align="center" style="text-align:center"><span lang="EN-US" style="color:#333399"><a href="#a32">菩萨修持第三十</a></span></p>
<p align="center" style="text-align:center"><span lang="EN-US" style="color:#333399"><a href="#a33">真实功德第三十一</a></span></p>
<p align="center" style="text-align:center"><span lang="EN-US" style="color:#333399"><a href="#a34">寿乐无极第三十二</a></span></p>
<p align="center" style="text-align:center"><span lang="EN-US" style="color:#333399"><a href="#a35">劝谕策进第三十三</a></span></p>
<p align="center" style="text-align:center"><span lang="EN-US" style="color:#333399"><a href="#a36">心得开明第三十四</a></span></p>
<p align="center" style="text-align:center"><span lang="EN-US" style="color:#333399"><a href="#a37">浊世恶苦第三十五</a></span></p>
<p align="center" style="text-align:center"><span lang="EN-US" style="color:#333399;"><a href="#a38">重重诲勉第三十六</a></span></p>
<p align="center" style="text-align:center"><span lang="EN-US" style="color:#333399"><a href="#a39">如贫得宝第三十七</a></span><span lang="EN-US" style="color:#333399;"></span></p>
<p align="center" style="text-align:center"><span lang="EN-US" style="color:#333399"><a href="#a40">礼佛现光第三十八</a></span></p>
<p align="center" style="text-align:center"><span lang="EN-US" style="color:#333399"><a href="#a41">慈氏述见第三十九</a></span></p>
<p align="center" style="text-align:center"><span lang="EN-US" style="color:#333399"><a href="#a42">边地疑城第四十</a></span></p>
<p align="center" style="text-align:center"><span lang="EN-US" style="color:#333399"><a href="#a43">惑尽见佛第四十一</a></span></p>
<p align="center" style="text-align:center"><span lang="EN-US" style="color:#333399"><a href="#a44">菩萨往生第四十二</a></span></p>
<p align="center" style="text-align:center"><span lang="EN-US" style="color:#333399"><a href="#a45">非是小乘第四十三</a></span></p>
<p align="center" style="text-align:center"><span lang="EN-US" style="color:#333399"><a href="#a46">受菩提记第四十四</a></span></p>
<p align="center" style="text-align:center"><span lang="EN-US" style="color:#333399"><a href="#a47">独留此经第四十五</a></span></p>
<p align="center" style="text-align:center"><span lang="EN-US" style="color:#333399"><a href="#a48">勤修坚持第四十六</a></span></p>
<p align="center" style="text-align:center"><span lang="EN-US" style="color:#333399"><a href="#a49">福慧始闻第四十七</a></span></p>
<p align="center" style="text-align:center"><span lang="EN-US" style="color:#333399"><a href="#a50">闻经获益第四十八</a></span></p>
<p align="center" style="text-align:center"><span lang="EN-US" style="color:#333399">&nbsp;</span></p>
<p style="margin-left:24.0pt;text-indent:-24.0pt;"><a name="a01"></a><span style="color:#333399">壹、前言<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、清代彭绍升曰：‘《无量寿经》者，如来称性之圆教，众生本具之化仪。’</p>
<p style="margin-left:24.0pt;text-indent:-24.0pt;">二、日本释道隐曰：‘如来兴世之正说，奇特最胜之妙典；一乘究竟之极说，速疾圆融之金言；十方称赞之诚言，时机纯熟之真教也。’</p>
<p style="margin-left:24.0pt;text-indent:-24.0pt;">三、梅光羲居士云：‘《无量寿经》者，如来称性之极谈，众生本具之化仪；一乘之了义，万善之总门；净土群经百数十部之纲要，一大藏教之指归也。’</p>
<p style="margin-left:24.0pt;text-indent:-24.0pt;">四、《弥陀要解》曰：‘一声阿弥陀佛，即释迦本师于五浊恶世所得之阿耨多罗三藐三菩提法。今以此果觉全体授与浊恶众生，乃诸佛所行境界，唯佛与佛能究尽，非九界自力所能信解也。’</p>
<p style="margin-left:24.0pt;text-indent:-24.0pt;">五、《观经》云：‘是心是佛。’又云：‘是心作佛。’</p>
<p style="margin-left:24.0pt;text-indent:-24.0pt;">六、彭绍升曰：‘此经阐扬者少，实以无善本故。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a02"></a><span style="color:#333399">贰、概要<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">一、教起因缘<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《法华经》云：‘诸佛世尊唯以一大事因缘故，出现于世。’‘唯以佛之知见，示悟众生。’</p>
<p style="margin-left:24.0pt;text-indent:-24.0pt;">二、《华严性起品》云：‘如来、应供、等正觉性起正法不可思议。所以者何？非少因缘，成等正觉出兴于世。以十种无量无数百千阿僧祇因缘成等正觉出兴于世。乃至广说如是等无量因缘，唯为一大事因缘。大事因缘者何？唯欲众生开示佛知见故。’</p>
<p style="margin-left:24.0pt;text-indent:-24.0pt;">三、《称赞净土佛摄受经》（即《阿弥陀经》唐译本）云：‘我观如是利益安乐大事因缘，说诚谛语。’</p>
<p style="margin-left:24.0pt;text-indent:-24.0pt;">四、《弥陀疏钞》云：‘今但一心持名，即得不退。此乃直指凡夫自心究竟成佛。若能谛信，何须遍历三乘，久经多劫，不越一念，顿证菩提，岂非大事。’</p>
<p style="margin-left:24.0pt;text-indent:-24.0pt;">五、蕅益大师云：‘绝待圆融，不可思议。《华严》奥藏，《法华》秘髓，一切诸佛之心要，菩萨万行之司南，皆不出于此矣。’</p>
<p style="margin-left:24.0pt;text-indent:-24.0pt;">六、日道隐于《无量寿经甄解》中曰：‘五浊之世，造恶之时，圣道一种，今时难修，其难非一。特此一门，至圆极顿。而且由其简易直捷，则出世之正说偏在斯经。一代所说归此经，如众水归于大海。………由此言之，百万阿僧祇因缘以起《华严》之典，一大事因缘以成《法华》之教，亦唯为此法之由序。’</p>
<p style="margin-left:24.0pt;text-indent:-24.0pt;">七、普贤偈云：‘愿我临欲命终时，尽除一切诸障碍，面见彼佛阿弥陀，即得往生安乐刹。’</p>
<p style="margin-left:24.0pt;text-indent:-24.0pt;">八、文殊偈云：‘愿我命终时，灭除诸障碍，面见阿弥陀，往生安乐刹。’</p>
<p style="margin-left:24.0pt;text-indent:-24.0pt;">九、唐海东元晓师云：‘四十八愿，先为凡夫，兼为三乘圣人。’</p>
<p style="margin-left:24.0pt;text-indent:-24.0pt;">十、《楞严经》云：‘不作圣心，名善境界；若作圣解，即受群邪。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">十一、《十往生经》云：‘佛言：若有众生，念阿弥陀佛，愿往生者，彼佛即遣二十五菩萨，拥护行者。若行若坐，若住若卧，若昼若夜，一切时，一切处，不令恶鬼恶神得其便也。’</p>
<p style="margin-left:24.0pt;text-indent:-24.0pt;">十二、《首楞严经大势至菩萨念佛圆通章》云：‘今于此界，摄念佛人，归于净土。’</p>
<p style="margin-left:24.0pt;text-indent:-24.0pt;">十三、《净修捷要》云：‘大势至菩萨，现居此界，作大利乐。于念佛人，摄取不舍。令离三途，得无上力。’</p>
<p style="margin-left:24.0pt;text-indent:-24.0pt;">十四、《阿弥陀经》云：‘若有善男子、善女人，闻是经受持者，及闻诸佛名者，是诸善男子、善女人，皆为一切诸佛之所护念。’</p>
<p style="margin-left:24.0pt;text-indent:-24.0pt;">十五、《弥陀要解》云：‘此之法门，全在了他即自。若讳言他佛，则是他见未忘；若偏重自佛，却成我见颠倒。’</p>
<p style="margin-left:24.0pt;text-indent:-24.0pt;">十六、善导大师《四帖疏》曰：‘今此观门等，指方而立相，住心而取境，总不能无相离念也。如来悬知末代罪浊凡夫，立相住心尚不能得，何况离相而求事者。似无术通人，居空安立舍也。’</p>
<p style="margin-left:24.0pt;text-indent:-24.0pt;">十七、日《黑谷大经释》云：‘于往生教，有根本亦有枝末。此经名根本，余经名枝末。又此经名正往生教，余名傍往生教。………又此经名往生具足教，他经名往生不具足教。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399;">二、本经体性<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、古德云：‘诸大乘经皆以一实相为印。’</p>
<p style="margin-left:24.0pt;text-indent:-24.0pt;">二、《金刚经》云：‘凡所有相，皆是虚妄；若见诸相非相，即见如来。’</p>
<p style="margin-left:24.0pt;text-indent:-24.0pt;">三、南岳怀让云：‘说似一物即不中。’又云：‘凡有言说，皆无实义。’</p>
<p style="margin-left:24.0pt;text-indent:-24.0pt;">四、《圆觉经》云：‘诸幻尽灭，觉心不动。’‘幻灭灭故，非幻不灭，譬如磨镜，垢尽明现。’又云：‘不用求真，唯须息见。’</p>
<p style="margin-left:24.0pt;text-indent:-24.0pt;">五、《要解》云：‘吾人现前一念心性，不在内，不在外，不在中间；非过去，非现在，非未来；非青黄赤白，长短方圆；非香非味，非触非法。觅之了不可得，不可言其无；具造百界千如，不可言其有。离一切缘虑分别语言文字相。而缘虑分别语言文字，非离此别有自性。要之，离一切相，即一切法。离故无相，即故无不相，不得已强名实相。’</p>
<p style="margin-left:24.0pt;text-indent:-24.0pt;">六、六祖云：‘何期自性，能生万法。’</p>
<p style="margin-left:24.0pt;text-indent:-24.0pt;">七、世亲菩萨《往生论》云：‘庄严佛土功德成就。庄严佛功德成就。庄严菩萨功德成就。此三种成就愿心庄严，应知。略说入一法句故。一法句者，谓清净句。清净句者，谓真实智慧无为法身故。’</p>
<p style="margin-left:24.0pt;text-indent:-24.0pt;">八、明蘧庵大师曰：‘琼林玉沼，直显于心源；寿量光明，全彰于自性。’</p>
<p style="margin-left:24.0pt;text-indent:-24.0pt;">九、幽溪大师《圆中钞》曰：‘夫琼林玉沼，寿量光明，固一切诸法之相也。然则直显于心源，全彰于自性，顾何相之可得哉！此正无相不相，相而无相之正体（即指实相）。’</p>
<p style="margin-left:24.0pt;text-indent:-24.0pt;">十、《弥陀要解》云：‘实相无二，亦无不二。是故举体作依作正，作法作报，作自作他，乃至能说所说，能度所度，能信所信，能愿所愿，能持所持，能生所生，能赞所赞，无非实相正印之所印也。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">三、一经宗趣<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《香象心经疏》云：‘言之所贵曰宗，宗之所归曰趣。’</p>
<p style="margin-left:24.0pt;text-indent:-24.0pt;">二、圭峰大师《圆觉略疏》云：‘趣者，意趣、趣向。即心意识所归趣之处。’</p>
<p style="margin-left:24.0pt;text-indent:-24.0pt;">三、《嘉祥疏》云：‘此经宗致凡有二例。一、弥陀修因，感净土果。二者，劝物（指众生）修因，往生彼土。’</p>
<p style="margin-left:24.0pt;text-indent:-24.0pt;">四、元晓师《宗要》云：‘此经正以净土因果为其宗体，摄物（指众生）往生以为意致。’</p>
<p style="margin-left:24.0pt;text-indent:-24.0pt;">五、昙鸾师云：‘以佛名号为经体。’</p>
<p style="margin-left:24.0pt;text-indent:-24.0pt;">六、善导师云：‘念佛三昧为宗，一心回愿往生净土为体（体字即指宗趣之趣）。’</p>
<p style="margin-left:24.0pt;text-indent:-24.0pt;">七、日释观彻《合赞》云：‘此经念佛为宗，往生为体（即趣）。一经所尊专在念佛，故以念佛为之宗也。宗之所趣唯在往生，故以往生为经体（即趣）。’</p>
<p style="margin-left:24.0pt;text-indent:-24.0pt;">八、《疏钞》曰：‘依正清净，信愿往生，以为宗趣。’</p>
<p style="margin-left:24.0pt;text-indent:-24.0pt;">九、《圆中钞》云：‘以信愿净业为一经宗致。’</p>
<p style="margin-left:24.0pt;text-indent:-24.0pt;">十、《弥陀要解》曰：‘以信愿持名为宗。’</p>
<p style="margin-left:24.0pt;text-indent:-24.0pt;">十一、昙鸾大师《往生论注》曰：‘《无量寿经》三辈往生中，虽行有优劣，莫不皆发无上菩提之心。此无上菩提心，即是愿作佛心。愿作佛心，即是度众生心。度众生心，即摄取众生生有佛国土心。是故愿生彼安乐净土者，要发无上菩提心也。若人不发无上菩提心，但闻彼国土受乐无间，为乐故愿生，亦当不得往生也。’</p>
<p style="margin-left:24.0pt;text-indent:-24.0pt;">十二、《安乐集》曰：‘依天亲《净土论》（即《往生论》）云，凡欲发心会无上菩提者，有其二义；一者，先须离三种与菩提门相违法。二者，须知三种顺菩提门法。何等为三：一者依智慧门，不求自乐，远离我心贪著自身故。二者依慈悲门，拔一切众生苦，远离无安众生心故。三者方便门，怜愍一切众生心，远离恭敬供养自身心故。是名远离三种菩提门相违法。顺菩提门者，菩萨远离如是三种菩提门相违法，即得三种随顺菩提门法。何等为三：一者无染清净心。不为自身求安乐故。菩提是无染清净处，若为自身求乐，即违菩提门。是故无染清净心是顺菩提门。二者安清净心。为拔一切众生苦故。………三者乐清净心。欲令一切众生得大菩提故。摄取众生生彼国土故。菩提是毕竟常乐处，若不令一切众生得毕竟常乐者，则违菩提门。此毕竟常乐，依何而得。要依大义门。大义门者，谓彼安乐国土是也。故令一心专至，愿生彼国，欲使早会无上菩提也。’</p>
<p style="margin-left:24.0pt;text-indent:-24.0pt;">十三、元晓师《宗要》云：‘发菩提心，是明正因。’</p>
<p style="margin-left:24.0pt;text-indent:-24.0pt;">十四、《宗要》云，发菩提心有二：（一）随事发心。‘烦恼无边，愿悉断之。善法无量，愿悉修之。众生无边，愿悉度之。………此心果报虽在菩提，而其华报，在于净土。所以然者，菩提心量，广大无边，长远无限，故能感得广大无际依报净土，长远无量正报寿命。除菩提心，无能当此。’（二）顺理发心。‘信解诸法，皆如幻梦，非有非无，离言绝虑。依此信解，发广大心。虽不见有烦恼、善法，而不拨无可断可修。（不拨无即不排除之意。拨者排也，无者除也。故上句之意为：虽不见烦恼与善法，但仍有可修与可断。）是故虽愿悉断悉修，而不违于无愿三昧。虽愿皆度无量有情，而不存能度所度。故能随顺于空无相。如经言，如是灭度无量众生，实无众生得灭度者。………如是发心，功德无边。设使诸佛穷劫演说彼诸功德，犹不能尽。’</p>
<p style="margin-left:24.0pt;text-indent:-24.0pt;">十五、《观经》云：‘欲生彼国者，当修三福。………三者发菩提心，深信因果，读诵大乘，劝进行者。’</p>
<p style="margin-left:24.0pt;text-indent:-24.0pt;">十六、《观经》曰：‘若有众生愿生彼国，发三种心即便往生。何等为三：一者至诚心。二者深心。三者回向发愿心。具三心者，必生彼国。’</p>
<p style="margin-left:24.0pt;text-indent:-24.0pt;">十七、《菩提心义》云：‘菩提之心，成佛之本。大事因缘，莫过于此。’</p>
<p style="margin-left:24.0pt;text-indent:-24.0pt;">十八、《菩提心论》云：‘此菩提心能包藏一切诸佛功德法故。若修证出现，则为一切导师。若归本则是密严土。不起于座，能成一切佛事。’</p>
<p style="margin-left:24.0pt;text-indent:-24.0pt;">十九、《华严经》云：‘忘失菩提心，修诸善法，是名魔业。’</p>
<p style="margin-left:24.0pt;text-indent:-24.0pt;">二十、莲池大师《疏钞》曰：‘还以持名为正行，复以持名为发菩提心，则双取两家而和会其义也。’</p>
<p style="margin-left:24.0pt;text-indent:-24.0pt;">二一、彻悟禅师曰：‘真为生死，发菩提心，以深信愿，持佛名号。’</p>
<p style="margin-left:24.0pt;text-indent:-24.0pt;">二二、《弥陀要解》云：‘信愿持名为一经要旨。信愿为慧行，持名为行行。得生与否，全由信愿之有无。品位高下，全由持名之深浅。故慧行为前导，行行为正修，如目足并运也。’</p>
<p style="margin-left:24.0pt;text-indent:-24.0pt;">二三、《弥陀要解》云：‘深信发愿，即无上菩提。合此信愿，的为净土指南，由此而执持名号，乃为正行。………大本《阿弥陀经》（指《无量寿经》）亦以发菩提愿为要，正与此同。’</p>
<p style="margin-left:24.0pt;text-indent:-24.0pt;">二四、《弥陀要解》云：‘光则横遍十方，寿则竖穷三际。横竖交彻，皆法界体。举此体作弥陀身土，亦即举此体作弥陀名号。是故弥陀名号即众生本觉理性。持名即始觉合本。始本不二，生佛不二。故一念相应一念佛，念念相应念念佛也。’</p>
<p style="margin-left:24.0pt;text-indent:-24.0pt;">二五、日兴教大师曰：‘自阿字出一切陀罗尼。自一切陀罗尼生一切佛。’又曰：‘阿字真言，十方佛心。诸佛法身，同所加持。’又曰：‘毗卢舍那，以此阿字名为秘藏。’又曰：‘三身唯说阿字一法，诸经广赞此法功德。闻名触耳，众罪冰消。唱声见字，万德云集。浅观但信，直游净土。深修圆智，现证佛道。’</p>
<p style="margin-left:24.0pt;text-indent:-24.0pt;">二六、《要解》曰：‘由实圣（指小乘初二三果）过去有漏业，权圣（大权示现之菩萨）大慈悲愿，故凡夫得与圣人同居。至实圣灰身（指涅槃），权圣机尽（指度生之缘已了），使升沉硕异，苦乐悬殊，乃暂同，非究竟同也。又天壤之间，见闻者少。幸获见闻，亲近步趋者少。又佛世圣人纵多，如珍如瑞，不能遍满国土，如众星微尘。又居虽同，而所作所办，则迥不同。’</p>
<p style="margin-left:24.0pt;text-indent:-24.0pt;">二七、《要解》云：‘当知吾人大事因缘，同居一关，最难透脱。’</p>
<p style="margin-left:24.0pt;text-indent:-24.0pt;">二八、《疏钞》云：‘若言其有，则能念之心，本体自空；所念之佛，了不可得。若言其无，则能念之心，灵灵不昧；所念之佛，历历分明。’</p>
<p style="margin-left:24.0pt;text-indent:-24.0pt;">二九、《要解》云：‘实相之体，非寂非照。而复寂而恒照，照而恒寂。照而寂，强名常寂光土。寂而照，强名清净法身。’</p>
<p style="margin-left:24.0pt;text-indent:-24.0pt;">三十、《要解》云：‘五逆十恶，十念成就，带业往生，居下下品者，皆得三不退’。又云：‘了此，方能深信弥陀愿力。信佛力，方能深信名号功德。信持名，方能深信吾人心性本不可思议也。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">四、方便力用<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《大毗卢遮那经》云：‘菩提为因，大悲为根，方便为究竟。’</p>
<p style="margin-left:24.0pt;text-indent:-24.0pt;">二、《观佛三昧经》云：‘佛告父王：诸佛出世有三种益。一者，口说十二部经。法施利益，能除众生无明暗垢，开智慧眼，生诸佛前，早得无上菩提。二者，诸佛如来有身相光明，无量妙好。若有众生称念观察，若总相，若别相，无问佛身现在过去，皆能除灭众生四重五逆，永背三途。随意所乐，常生净土乃至成佛。三者，劝令父王行念佛三昧。父王白佛：佛地果德，真如实相，第一义空，何因不遣弟子行之？佛告父王：诸佛果德，有无量深妙境界，神通解脱，非是凡夫所行境界。故劝父王行念佛三昧。’又云：‘佛告父王：一切众生在生死中，念佛之心，亦复如是。但能系念不止，定生佛前。一得往生，即能改变一切诸恶，成大慈悲。’</p>
<p style="margin-left:24.0pt;text-indent:-24.0pt;">三、善导大师曰：‘唯有径路修行，但念阿弥陀佛。’</p>
<p style="margin-left:24.0pt;text-indent:-24.0pt;">四、《观经》云：‘以我心目，想彼如来。’</p>
<p style="margin-left:24.0pt;text-indent:-24.0pt;">五、《圆觉经》云：‘未出轮回，而辨圆觉。彼圆觉性，即同流转。若免轮回，无有是处。’又云：‘何况轮转生死垢心，曾未清净，观佛圆觉而不旋复。’</p>
<p style="margin-left:24.0pt;text-indent:-24.0pt;">六、《弥陀疏钞》云：‘实相云者，非必灭除诸相，盖即相而无相也。经云：“治世语言皆与实相不相违反。”云何万德洪名，不及治世一语。’</p>
<p style="margin-left:24.0pt;text-indent:-24.0pt;">七、《圆中钞》曰：‘四明云：“圆极之果，所有名字，一一不虚，究竟成就，盖其所召，皆极真故。”故《大经》云：“世谛但有名，无实义。第一义谛，有名有实义。佛是究竟第一义谛故。”又今弥陀既已证乎究竟第一义谛，故一称嘉名，万德齐彰。弥陀万德慧日，既已俱体齐彰，众生黑暗罪瑕，自然当念消乎尘劫，罪性本空，虚而不实者既销，则称名功德，福等虚空者自生。’</p>
<p style="margin-left:24.0pt;text-indent:-24.0pt;">八、《弥陀要解》云：‘若执持名号未断见思，随其或散或定，于同居土，分三辈九品。若持至事一心不乱，见思任运先落，则生方便有余土。若至理一心不乱，豁破无明一品，乃至四十一品，则生实报庄严净土，亦分证常寂光土。’</p>
<p style="margin-left:24.0pt;text-indent:-24.0pt;">九、《大经合赞》云：‘依此经发菩提心，一向专念，方得一心不乱故。不能专念，决难一心故。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">五、所被根器<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《疏钞》云：‘前三非器，谓无信者、无愿者、无行者。反是皆器。’</p>
<p style="margin-left:24.0pt;text-indent:-24.0pt;">二、《疏钞》云：‘又复世人，虽行众善，于彼佛土，无信行愿，亦名非器。虽有诸过，于彼佛土，有信行愿，亦名为器。’</p>
<p style="margin-left:24.0pt;text-indent:-24.0pt;">三、《观经四帖疏》曰：‘如来说此十六观法，但为常没众生，不干大小圣也。’又云：‘又看此《观经》定善及三辈上下文义，总是佛去世后，五浊凡夫，但以遇缘有异，致令九品差别。何者？上品三人是遇大凡夫，中品三人是遇小凡夫，下品三人是遇恶凡夫。’</p>
<p style="margin-left:24.0pt;text-indent:-24.0pt;">四、《观经四帖疏》云：‘今以一一出文显证，欲使今时善恶凡夫同沾九品，生信无疑。乘佛愿力，悉得生也。’又于《行卷偈》前，开示《大无量寿经》之机曰：‘其机者，则一切善恶大小凡愚也。’</p>
<p style="margin-left:24.0pt;text-indent:-24.0pt;">五、《合赞》云：‘第十八愿，十方众生，三辈众生，皆是具缚凡夫，是其机也。’复云：‘如元晓云：“四十八大愿，初先为凡夫，后兼为三乘圣人。”故知净土宗意，本为凡夫，兼为圣人也。’</p>
<p style="margin-left:24.0pt;text-indent:-24.0pt;">六、《弥陀疏钞》曰：‘又《起信因缘分疏》明信位初心，有四种机：以礼忏灭罪被初机；以修习止观被中机；以求生净土被上机。初谓业障众生。中谓凡夫二乘。是知净土是大乘菩萨所修矣。’</p>
<p style="margin-left:24.0pt;text-indent:-24.0pt;">七、《弥陀要解》谓持名：‘法门深妙，破尽一切戏论，斩尽一切意见。唯马鸣、龙树、智者、永明之流，彻底担荷得去。’</p>
<p style="margin-left:24.0pt;text-indent:-24.0pt;">八、《如来不思议境界经》云：‘菩萨了知诸佛及一切法皆唯心量，得随顺忍，或入初地。舍身速生妙喜世界极乐净佛土中。’</p>
<p style="margin-left:24.0pt;text-indent:-24.0pt;">九、《弥陀疏钞》云：‘故知念佛，菩萨之父，生育法身。乃至十地始终，不离念佛。何得初心自足，不愿往生。’</p>
<p style="margin-left:24.0pt;text-indent:-24.0pt;">十、《要解》云：‘上上根不能逾其阃，下下根亦能臻其域。’</p>
<p style="margin-left:24.0pt;text-indent:-24.0pt;">十一、《弥陀疏钞》谓此法门为‘尽摄利钝诸根，悉皆度脱。’并云：‘诸余法门，高之则下机绝分，卑之则不被上根。是以《华严》如盲，萤光增结。唯此一法，上下兼收。可谓万病愈于阿伽，千器成于巨冶。’又云：‘但持佛名，必生彼国。则或高或下，或圣或凡，乃至或信或疑，或赞或毁，知有彼佛，便成善根。多劫多生，俱蒙解脱。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">六、藏教所摄<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《智度论》曰：‘虽俱求一解脱门，而有自利利人之异。故有大小众差别。为是二种人，故佛口所说，以文字语言分为二种。’</p>
<p style="margin-left:24.0pt;text-indent:-24.0pt;">二、《净影疏》云：‘龙树云：“佛灭度后，迦叶、阿难，于王舍城，结集法藏，为声闻藏。文殊、阿难于铁围山，集摩诃衍为菩萨藏。”《地持》亦云：“佛为声闻、菩萨行出苦道，说修多罗。结集经者，集为二藏。以说声闻所行，为声闻藏。说菩萨行，为菩萨藏。”’</p>
<p style="margin-left:24.0pt;text-indent:-24.0pt;">三、《思益经》云：‘得说法正性者，不从一地生于一地。’</p>
<p style="margin-left:24.0pt;text-indent:-24.0pt;">四、《楞伽经》云：‘初地即八地乃至无所有何次第。’</p>
<p style="margin-left:24.0pt;text-indent:-24.0pt;">五、《五教章》云：‘或分为二，所谓渐顿。以始终二教，所有解行，并在言说，阶位次第，因果相乘，从微至著，通名为渐。言说顿绝，理性顿显，解行顿成，一念不生即是佛等，名为顿。’</p>
<p style="margin-left:24.0pt;text-indent:-24.0pt;">六、隋代慧远师（即净影）判本经曰：‘今此经者，二藏之中，菩萨藏收。为根熟人顿教法门。云何知顿？此经正为凡夫人中厌畏生死，求正定者，教令发心，生于净土。不从小故大，故知是顿。’</p>
<p style="margin-left:24.0pt;text-indent:-24.0pt;">七、明大佑师判小本曰：‘渐顿之分，此属顿教。’</p>
<p style="margin-left:24.0pt;text-indent:-24.0pt;">八、清代彭二林居士于《起信论》判本经曰：‘《无量寿经》者，如来称性之圆教。’</p>
<p style="margin-left:24.0pt;text-indent:-24.0pt;">九、日释道隐于《无量寿经甄解》判本经曰：‘本愿一乘，顿极顿速，圆融圆满之教。’</p>
<p style="margin-left:24.0pt;text-indent:-24.0pt;">十、《大经释》曰：‘天台、真言虽皆名顿教，然彼许断惑证理，故犹是渐教也。明未断惑凡夫，直出过三界者，偏是此教。故此教为顿中之顿。’</p>
<p style="margin-left:24.0pt;text-indent:-24.0pt;">十一、日溪师云：‘圣道诸教，理是圆融，益是隔偏，以其顿机难得也。是以教虽圆顿，望机自成渐。净土言圆顿者，于圆满速疾利益。’</p>
<p style="margin-left:24.0pt;text-indent:-24.0pt;">十二、《圆中钞》云：‘圆顿法门，亦必须先开圆解，而次修圆行。破三惑而方证圆果，以阶不退。今则但说彼土依正二报，以之为开解生信。七日持名，一心不乱，以之为造修行门。临命终时，即得往生，以阶跋致（指阿鞞跋致，义为不退）。………故知此经为五浊恶世之无上醍醐。’</p>
<p style="margin-left:24.0pt;text-indent:-24.0pt;">十三、《甄解》云：‘由自力修断，故名竖超。净土本愿，真实由他力故，超越成佛之法也。故名横超。………横超之顿，持名顿中之顿也。’</p>
<p style="margin-left:24.0pt;text-indent:-24.0pt;">十四、《甄解》称本经为：‘专中之专，顿中之顿，真中之真，圆中之圆。’‘绝对不二之教，一乘真如之道也。’</p>
<p style="margin-left:24.0pt;text-indent:-24.0pt;">十五、《弥陀要解》云：‘释迦一代时教，唯《华严》明一生圆满。而一生圆满之因，则末后《普贤行愿品》中，十大愿王，导归安养，且以此劝进华藏海众。嗟乎！凡夫例登补处，奇倡极谈，不可测度。《华严》所禀，却在此经。而天下古今，信鲜疑多，辞繁义蚀，余唯有剖心沥血而已。’</p>
<p style="margin-left:24.0pt;text-indent:-24.0pt;">十六、《要解》云：‘故当来经法灭尽，特留此经（指《无量寿经》）住世百年，广度含识。阿伽陀药，万病总持。绝待圆融，不可思议。《华严》奥藏，《法华》秘髓，一切诸佛之心要，菩萨万行之司南，皆不出于此矣。欲广叹述，穷劫莫尽！’</p>
<p style="margin-left:24.0pt;text-indent:-24.0pt;">十七、印光法师赞《要解》云：‘理事各臻其极，为自佛说此经以来第一注解，妙极确极！纵令古佛出世，重注此经，亦不能高出其上矣。’</p>
<p style="margin-left:24.0pt;text-indent:-24.0pt;">十八、《疏钞》云：‘依贤首判教五分。谓小、始、终、顿、圆。今此经者顿教所摄。亦复兼通前后二教。………圆全摄此，此分摄圆。’又云：‘四法界者：一事法界；二理法界；三事理无碍法界。此三诸教所有。四事事无碍法界，唯《华严》一经有之。名为别教一乘。………以《华严》全圆，今得少分。………圆教全摄此经，此经分摄圆教。’</p>
<p style="margin-left:24.0pt;text-indent:-24.0pt;">十九、沈善登曰：‘所谓大权菩萨，曲被当机，应病与药，时节因缘应尔也。’</p>
<p style="margin-left:24.0pt;text-indent:-24.0pt;">二十、《华严妙严品》曰：‘一切法门无尽海，同会一法道场中。’</p>
<p style="margin-left:24.0pt;text-indent:-24.0pt;">二一、《大疏》云：‘如海一滴，具百川味。’</p>
<p style="margin-left:24.0pt;text-indent:-24.0pt;">二二、《大疏》云：‘如径尺之镜，见十里之影。’</p>
<p style="margin-left:24.0pt;text-indent:-24.0pt;">二三、《大疏》云：‘若一室之千灯，光光相涉。’</p>
<p style="margin-left:24.0pt;text-indent:-24.0pt;">二四、《华严卢舍那佛品》云：‘以一佛国满十方，十方入一亦无余，世界本相亦不坏，无比功德故应尔。’</p>
<p style="margin-left:24.0pt;text-indent:-24.0pt;">二五、晋译《华严十住品》云：‘一即是多，多即是一。’</p>
<p style="margin-left:24.0pt;text-indent:-24.0pt;">二六、《大疏》云：‘如金与金色，二不相离。’</p>
<p style="margin-left:24.0pt;text-indent:-24.0pt;">二七、《大疏》云：‘若片月澄空，晦明相并。’</p>
<p style="margin-left:24.0pt;text-indent:-24.0pt;">二八、《大疏》曰：‘如琉璃瓶，盛多芥子。’</p>
<p style="margin-left:24.0pt;text-indent:-24.0pt;">二九、《普贤行愿品》云：‘一尘中有尘数刹，一一刹有难思佛。’‘于一毛端极微中，出现三世庄严刹。’</p>
<p style="margin-left:24.0pt;text-indent:-24.0pt;">三十、《大疏》云：‘若两镜互照，传耀相写。’</p>
<p style="margin-left:24.0pt;text-indent:-24.0pt;">三一、《大疏》云：‘立像竖臂，触目皆道。’</p>
<p style="margin-left:24.0pt;text-indent:-24.0pt;">三二、《华严初发心功德品》曰：‘知无量劫是一念，知一念即无量劫。’</p>
<p style="margin-left:24.0pt;text-indent:-24.0pt;">三三、《普贤行愿品》曰：‘尽一切劫为一念’，‘我于一念见三世’。</p>
<p style="margin-left:24.0pt;text-indent:-24.0pt;">三四、《大疏》云：‘若一夕之梦，翱翔百年。’</p>
<p style="margin-left:24.0pt;text-indent:-24.0pt;">三五、《大疏》云：‘如北辰所居，众星拱之。’</p>
<p style="margin-left:24.0pt;text-indent:-24.0pt;">三六、《华严金狮子章》云：‘或隐或显，或一或多，各无自性，由心回转，说事说理，有成有立，名唯心回转善成门。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">七、部类差别<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《疏钞》谓大小二本，‘文有繁简，义无胜劣，判属同部。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">八、译会校释<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《甄解》云：‘凡于诸经中，传译盛无如今经。斯乃以出世正意，利益无边故也。’</p>
<p style="margin-left:24.0pt;text-indent:-24.0pt;">二、《会疏》云：‘凡于一切经中传译盛然，无如今经。斯乃道理幽邃，利益最上故也。’</p>
<p style="margin-left:24.0pt;text-indent:-24.0pt;">三、沈善登居士《报恩论》曰：‘其所以不同之故。略考诸经，约有三端。（１）译手巧拙不同………。（２）梵本传写不同………。（３）本师前后多次宣说不同。本师三百余会说法，既多指归净土，则自然屡说不一说，而亦随时随机，开通大意，依义不依语，显然可知。’</p>
<p style="margin-left:24.0pt;text-indent:-24.0pt;">四、日《甄解》云：‘以审诸译，是梵本广多，致使传译文义，存没详略不同耳。’</p>
<p style="margin-left:24.0pt;text-indent:-24.0pt;">五、日本日溪师云：‘异译文句，与今经（指魏译本）稍差异者不少。思夫，多异本，传者不一，故致斯异。亦或非一时说，例如般若诸经。以此经如来本怀，处处异说，致此多本。盖此大悲之极处也。’</p>
<p style="margin-left:24.0pt;text-indent:-24.0pt;">六、宋龙舒王日休论诸译云：‘其大略虽同，然其中甚有差互。………又其文或失于太繁，而使人厌观；或失于太严，而丧其本真；或其文适中，而其意则失之。由是释迦文佛所以说经，阿弥陀佛所以度人之旨，紊而无序，郁而不章，余深惜之。’</p>
<p style="margin-left:24.0pt;text-indent:-24.0pt;">七、《疏钞》云：‘王氏所会，较之五译，简易明显。流通今世，利益甚大。但其不由梵本，唯酌华文，未顺译法。若以梵本重翻而成六译，即无议矣。故彼不言译而言校正也。又其中去取旧文，亦有未尽。如三辈往生，《魏译》皆曰发菩提心，而王氏唯中辈发菩提心。下曰不发，上竟不言，则高下失次。且文中多善根，全在发菩提心。而三辈不同，同一发心，正往生要旨。乃反略之，故云未尽。’</p>
<p style="margin-left:24.0pt;text-indent:-24.0pt;">八、《无量寿经起信论》曰：‘王氏本较为畅达，近世通行。然有可议者，如序分中游步十方以下，广明菩萨行愿，为令行者发起大心，积集德本，究竟成佛，乃是此经开章要领，而王氏删之。至往生上下二辈，一删去发菩提心，一云不发。胎生一节，删去疑惑佛智乃至胜智。前则乖成佛之正因，后则失往生之正智。他如叙次愿文，后先舛错，皆当校正。’</p>
<p style="margin-left:24.0pt;text-indent:-24.0pt;">九、梅光羲云：‘于净宗要旨，穷深极微，发前人未发之蕴。’又云：‘精当明确，凿然有据，无一义不在原译之中，无一句溢出本经之外。………有美皆备，无谛不收。………虽欲不谓之善本不可得也。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">九、总释名题<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《佛地经》云：‘是薄伽梵最清净觉，极于法界，尽于虚空，穷未来际。’</p>
<p style="margin-left:24.0pt;text-indent:-24.0pt;">二、《十二门论》云：‘摩诃衍者，于二乘为上，故名大乘。佛大人乘是乘故名为大。又能灭除众生大苦，与（给也）大利益事，故名为大。又观世音、得大势、文殊师利，弥勒菩萨等诸大士之所乘，故名为大。又以此乘，能尽一切诸法边底，故名为大。又如《般若经》中，佛自说摩诃衍无量无边，以是因缘故名为大。’</p>
<p style="margin-left:24.0pt;text-indent:-24.0pt;">三、《宝积经》曰：‘诸佛如来正真正觉所行之道，彼乘名为大乘。’</p>
<p style="margin-left:24.0pt;text-indent:-24.0pt;">四、《涅槃经》云：‘所言大者，名之为常。’又云：‘所言大者，其性广博，犹如虚空。’</p>
<p style="margin-left:24.0pt;text-indent:-24.0pt;">五、《甄解》云：极乐净土‘三种庄严（佛庄严，菩萨庄严，国土庄严），一切归寿命。’又云：‘安乐国土依正三种庄严，入一法句，无量寿故。’</p>
<p style="margin-left:24.0pt;text-indent:-24.0pt;">六、《探玄记》曰：‘庄严有二义。一是具德义；二交饰义。’</p>
<p style="margin-left:24.0pt;text-indent:-24.0pt;">七、《阿弥陀经》曰：‘其佛国土，成就如是功德庄严。’</p>
<p style="margin-left:24.0pt;text-indent:-24.0pt;">八、《探玄记》云：‘三业无过云清净。’</p>
<p style="margin-left:24.0pt;text-indent:-24.0pt;">九、《入佛境界经》曰：‘菩提者，名为平等。平等者，名为真如。乃至平等者，即是入不二法门。’</p>
<p style="margin-left:24.0pt;text-indent:-24.0pt;">十、《净影疏》曰：‘无作无所有等，为平等法。’</p>
<p style="margin-left:24.0pt;text-indent:-24.0pt;">十一、《圆中钞》疏曰：‘闻首题名字，获无量功德。’《钞》曰：‘如《金光明》及诸大乘，多作此说。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">参、正释经义<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">（壹）序分<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a03"></a><span style="color:#333399">法会圣众第一<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《智度论》曰：‘佛法大海，信为能入。’</p>
<p style="margin-left:24.0pt;text-indent:-24.0pt;">二、蕅益大师曰：‘依实相理，念佛求生净土，决定无非，曰是。’</p>
<p style="margin-left:24.0pt;text-indent:-24.0pt;">三、《观经疏》云：‘无我则无闻，无闻则化道绝。为传化不绝，假名说我。’</p>
<p style="margin-left:24.0pt;text-indent:-24.0pt;">四、《疏钞》曰：‘或说者得陀罗尼。一刹那顷，一字之中，说一切法门。或听者得净耳根，于一刹那，闻一字时，于余一切悉无障碍。或说者时少，听者时多，或说者时多，听者时少。或说者神力延促随宜，听者根器利钝不一。古谓三乘凡圣所见佛身报化，年岁短长，成佛久近，各各不同故。今止取佛及弟子师资机感相遇之顷，说听事毕，便名一时也。’</p>
<p style="margin-left:24.0pt;text-indent:-24.0pt;">五、《佛地论》云：‘说听究竟，总言一时。’</p>
<p style="margin-left:24.0pt;text-indent:-24.0pt;">六、《智度论》曰：‘佛涅槃后，阿阇世王，以人民转少故，舍王舍大城，其边更作小城。’</p>
<p style="margin-left:24.0pt;text-indent:-24.0pt;">七、《甄解》云：‘本王舍城者，上第旧城也。更作小城者，寒林新城也。此既佛灭后阇王筑之，佛何住后城乎？今正佛所住处，明知上第城也。’</p>
<p style="margin-left:24.0pt;text-indent:-24.0pt;">八、《慈恩传》云：‘王舍旧城，处摩揭陀国中，古昔君王多住其内。其城又生好香茅，故举为称。’</p>
<p style="margin-left:24.0pt;text-indent:-24.0pt;">九、《望西疏》曰：‘若依宗家，应是上茅。’（宗家即善导大师。）</p>
<p style="margin-left:24.0pt;text-indent:-24.0pt;">十、《法华论》云：‘如王舍城胜余一切城舍故，显此法门最胜义。’</p>
<p style="margin-left:24.0pt;text-indent:-24.0pt;">十一、《大宝积经论》云：‘问云：何故此法唯王舍城说，非余城廓？答曰：释此法门法王住处故。喻如王舍，王所止住，故名王舍。此法门亦复如是，法王住处。释成此义故，说住王舍城。’</p>
<p style="margin-left:24.0pt;text-indent:-24.0pt;">十二、《净影疏》曰：‘耆阇山，此翻名灵鹫山也。此山多有灵仙居住，故名为灵。亦有鹫居止此山，故名为鹫。’又‘此山顶似鹫头，又名鹫头山。’</p>
<p style="margin-left:24.0pt;text-indent:-24.0pt;">十三、《西域记》曰：‘北山之阳，孤标特起。既栖鹫鸟，又类高台，空翠相映，浓淡分色。如来御世垂五十年，多居此山，广说妙法。’</p>
<p style="margin-left:24.0pt;text-indent:-24.0pt;">十四、《智度论》曰：‘耆山于五山中最胜故。（１）此山精舍，近城而难上，近城故乞食不疲，难上故杂人不来。故多住此不在余处。（２）是耆山福德吉处，诸圣人喜住处。佛为诸圣主故多住。（３）耆阇山是三世诸佛住处故。（４）是中清净，有福德闲静故。一切诸佛行处，十方诸菩萨赞叹恭敬，八部大力众神所守护、恭敬供养处故。诸大乘经多在此山说。（５）是中十方无量智慧福德力大菩萨，常来见释迦牟尼佛，礼拜恭敬听法故。诸大乘经多在此山说。’</p>
<p style="margin-left:24.0pt;text-indent:-24.0pt;">十五、《法华论》云：‘耆阇崛山胜余诸山。佛在于此说，显此法最胜。’</p>
<p style="margin-left:24.0pt;text-indent:-24.0pt;">十六、《弥陀疏钞》云：‘天王大人所共敬仰，非小德也，名大。’</p>
<p style="margin-left:24.0pt;text-indent:-24.0pt;">十七、《净影》云：‘旷备高德，过余近学，故名为大。’</p>
<p style="margin-left:24.0pt;text-indent:-24.0pt;">十八、《佛地论》另有三义。（一）最极利根，波罗蜜多种性。（二）得无学果位。（三）得小果已，趋大菩提。以上三义，故名曰‘大’。</p>
<p style="margin-left:24.0pt;text-indent:-24.0pt;">十九、嘉祥师谓‘大’有三义：一生大解。二破大恶。三证大果。</p>
<p style="margin-left:24.0pt;text-indent:-24.0pt;">二十、《会疏》曰：‘诸经多标千二百五十人。今经与《法华》标万二千人，盖是出世本怀，一代胜会，故十方大德皆云集乎。’</p>
<p style="margin-left:24.0pt;text-indent:-24.0pt;">二一、《嘉祥疏》曰：‘游心空理，隐显难测，故称圣人。’</p>
<p style="margin-left:24.0pt;text-indent:-24.0pt;">二二、《会疏》曰：‘初果已上，悉名圣者。以究大阿罗汉，故名大圣。亦可虽外现声闻，内秘菩萨之行，故名大圣。’</p>
<p style="margin-left:24.0pt;text-indent:-24.0pt;">二三、《净影疏》曰：‘大有两义：一位高名大，一德胜名大。会正为圣。’</p>
<p style="margin-left:24.0pt;text-indent:-24.0pt;">二四、嘉祥曰：‘达者言证，证六通三明等是也。’</p>
<p style="margin-left:24.0pt;text-indent:-24.0pt;">二五、净影释曰：‘阿难增上利根，虽居学地（未得无学果位），而成无上胜妙功德。故曰大圣。于神通中，解了毕竟（彻底了解），亦名已达。’</p>
<p style="margin-left:24.0pt;text-indent:-24.0pt;">二六、净影曰：‘有德可尊，故曰尊者。’</p>
<p style="margin-left:24.0pt;text-indent:-24.0pt;">二七、《会疏》曰：‘尊谓尊贵，有德可贵，故曰尊者。’</p>
<p style="margin-left:24.0pt;text-indent:-24.0pt;">二八、‘憍陈如’梵文全名，作阿若憍陈如。净影曰：‘阿之言无，若之言智，证无成智，故曰无智。“无”是一切诸法本性，名为本际。于此本际知见明了，名了本际。’</p>
<p style="margin-left:24.0pt;text-indent:-24.0pt;">二九、《法华文句》曰：‘是释迦法中第一弟子。’</p>
<p style="margin-left:24.0pt;text-indent:-24.0pt;">三十、《增一阿含经弟子品》中，佛称之为‘我声闻中第一比丘，宽仁博识，善能劝化，将养圣众，不失威仪。’</p>
<p style="margin-left:24.0pt;text-indent:-24.0pt;">三一、《智度论》曰：‘如舍利弗，于智慧中第一，目犍连神足第一。’又‘舍利弗是佛右面弟子，目犍连是佛左面弟子。’</p>
<p style="margin-left:24.0pt;text-indent:-24.0pt;">三二、‘迦叶’译为龟，《法华文句》云：‘其先代学道，灵龟负仙图以应。从德命族，故云龟氏。’</p>
<p style="margin-left:24.0pt;text-indent:-24.0pt;">三三、佛云：‘有头陀行，我法久存。’</p>
<p style="margin-left:24.0pt;text-indent:-24.0pt;">三四、《大梵天王问佛决疑经》云：‘梵王至灵山，以金色钵罗华献佛，舍身为座，请佛为众生说法。世尊登座，拈华示众，人天百万，悉皆罔措。独有金色头陀，破颜微笑。世尊云：“吾有正法眼藏，涅槃妙心，实相无相，微妙法门，付嘱摩诃迦叶。”’</p>
<p style="margin-left:24.0pt;text-indent:-24.0pt;">三五、迦叶赞曰：‘佛法大海水，流入阿难心。’</p>
<p style="margin-left:24.0pt;text-indent:-24.0pt;">三六、《密迹金刚力士经》云：‘与大比丘众四万二千具，菩萨八万四千，一切大圣，神通已达。’</p>
<p style="margin-left:24.0pt;text-indent:-24.0pt;">三七、《佛地论第二》云：‘先说声闻，后说菩萨。声闻众者，近对世尊，亲受化故。又诸声闻，常随佛故，形同佛故。’</p>
<p style="margin-left:24.0pt;text-indent:-24.0pt;">三八、菩萨，具足应云‘摩诃菩提质帝萨埵’，译为大道心众生。《清凉疏》谓：‘一者愿大，求大菩提故。二者行大，二利成就故。三者时大，经三无数劫故。四者德大，具足一乘诸功德故。’</p>
<p style="margin-left:24.0pt;text-indent:-24.0pt;">三九、《法华》之六大：（一）信大法；（二）解大义；（三）发大心；（四）趋大果；（五）修大行；（六）证大道。</p>
<p style="margin-left:24.0pt;text-indent:-24.0pt;">四十、《清凉疏》谓普贤有三：（一）位前（但发普贤心）；（二）位中（等觉菩萨）；（三）位后普贤（得果不舍因行，谓成佛仍不舍因地之行）。</p>
<p style="margin-left:24.0pt;text-indent:-24.0pt;">四一、《清凉疏》谓普贤之义为：‘果无不穷曰普，不舍因地曰贤。’</p>
<p style="margin-left:24.0pt;text-indent:-24.0pt;">四二、《会疏》云：‘体遍法界，故曰普。位邻极圣，故曰贤。’又云：‘能导御一切，发十大愿王。愿西方往生，特翼赞弥陀，故于此经是为上首。’</p>
<p style="margin-left:24.0pt;text-indent:-24.0pt;">四三、《探玄记》曰：‘德周法界曰普，至顺调善曰贤。’</p>
<p style="margin-left:24.0pt;text-indent:-24.0pt;">四四、《大日经疏一》曰：‘普贤菩萨者，普是遍一切处。贤是最妙善义。谓菩提心所起愿行，及身口意，悉皆平等，遍一切处，纯一妙善，备具众德，故以为名。’</p>
<p style="margin-left:24.0pt;text-indent:-24.0pt;">四五、《四十华严经四十颂》曰：‘一切如来有长子，彼名号曰普贤尊。’</p>
<p style="margin-left:24.0pt;text-indent:-24.0pt;">四六、《圣无动尊大威怒王秘密陀罗尼经》曰：‘此金刚手是法身大士，是故名普贤。’</p>
<p style="margin-left:24.0pt;text-indent:-24.0pt;">四七、《五秘萨诀》曰：‘金刚萨埵者，即是普贤大菩萨异名也。亦名一切如来长子，亦名大阿阇黎。’</p>
<p style="margin-left:24.0pt;text-indent:-24.0pt;">四八、夏老云：‘净土即是密教显说。’</p>
<p style="margin-left:24.0pt;text-indent:-24.0pt;">四九、《放钵经》曰：‘今我得佛，皆是文殊师利之恩也。过去无央数诸佛，皆是文殊师利弟子。当来者亦是其威神力所致。譬如世间小儿有父母。文殊者，佛道中父母也。’</p>
<p style="margin-left:24.0pt;text-indent:-24.0pt;">五十、《心地观经》曰：‘三世觉母妙吉祥。’</p>
<p style="margin-left:24.0pt;text-indent:-24.0pt;">五一、《法华嘉祥疏二》曰：‘文殊，此云妙德。以了了见佛性故。德无不圆，果无不尽，称妙德也。’</p>
<p style="margin-left:24.0pt;text-indent:-24.0pt;">五二、《会疏》曰：‘具三德秘藏，神化不思议，故名妙德。’</p>
<p style="margin-left:24.0pt;text-indent:-24.0pt;">五三、《圆中钞》曰：‘微妙三德，同佛所证，故亦云妙吉祥。………惑业苦三，有少分在，皆未吉祥。位居究竟，三德圆彰，故又号妙吉祥也。’</p>
<p style="margin-left:24.0pt;text-indent:-24.0pt;">五四、弥勒，此云慈氏；名阿逸多，此云无能胜。《弥陀疏钞》云：‘以在母胎中，即有慈心，故以名族。又过去生中，遇大慈如来，愿同此号，即得慈心三昧。又昔为婆罗门，号一切智，于八千岁，修习慈行。又弗沙佛时，与释迦如来同发菩提心，常习慈定。又《思益经》云：“众生见者，即得慈心三昧。”又《悲华经》云：“发愿于刀兵劫中，拥护众生。”是则慈隆即世，悲臻后劫，至极之慈，超出凡小，故无能胜。’</p>
<p style="margin-left:24.0pt;text-indent:-24.0pt;">五五、《普贤行愿品》云：‘是人临命终时，最后刹那，一切诸根悉皆散坏，一切亲属悉皆远离，一切威势悉皆退失，辅相大臣、宫殿内外、象马车乘、珍宝伏藏，如是一切无复相随。唯此愿王不相舍离，于一切时引导其前，一刹那中即得往生极乐世界。到已，即见阿弥陀佛。’偈云：‘我既往生彼国已，现前成就此大愿，一切圆满尽无余，利乐一切众生界………。’</p>
<p style="margin-left:24.0pt;text-indent:-24.0pt;">五六、《文殊发愿经》云：‘生彼佛国已，成满诸大愿，阿弥陀如来，现前授我记………。’</p>
<p style="margin-left:24.0pt;text-indent:-24.0pt;">五七、《大宝积经发胜志乐会》弥勒问佛：‘若有众生发十种心，随一一心，专念向于阿弥陀佛，是人命终当得往生彼佛世界。世尊，何等名为发十种心，由是心故，当得往生彼佛世界？’</p>
<p style="margin-left:24.0pt;text-indent:-24.0pt;">弥勒菩萨白佛言：‘世尊，如佛所说，阿弥陀佛极乐世界功德利益，若有众生发十种心，随一一心，专念向于阿弥陀佛，是人命终，当得往生彼佛世界。世尊，何等名为发十种心，由是心故，当得往生彼佛世界？’</p>
<p style="margin-left:24.0pt;text-indent:-24.0pt;">佛告弥勒菩萨言：‘弥勒，如是十心，非诸凡愚、不善丈夫、具烦恼者之所能发。何等为十：</p>
<p style="margin-left:24.0pt;text-indent:-24.0pt;">一者、于诸众生，起于大慈，无损害心。</p>
<p style="margin-left:24.0pt;text-indent:-24.0pt;">二者、于诸众生，起于大悲，无逼恼心。</p>
<p style="margin-left:24.0pt;text-indent:-24.0pt;">三者、于佛正法，不惜身命，乐守护心。</p>
<p style="margin-left:24.0pt;text-indent:-24.0pt;">四者、于一切法，发生胜忍，无执著心。</p>
<p style="margin-left:24.0pt;text-indent:-24.0pt;">五者、不贪利养，恭敬尊重，净意乐心。</p>
<p style="margin-left:24.0pt;text-indent:-24.0pt;">六者、求佛种智，于一切时，无忘失心。</p>
<p style="margin-left:24.0pt;text-indent:-24.0pt;">七者、于诸众生，尊重恭敬，无下劣心。</p>
<p style="margin-left:24.0pt;text-indent:-24.0pt;">八者、不著世论，于菩提分，生决定心。</p>
<p style="margin-left:24.0pt;text-indent:-24.0pt;">九者、种诸善根，无有杂染，清净之心。</p>
<p style="margin-left:24.0pt;text-indent:-24.0pt;">十者、于诸如来，舍离诸相，起随念心。</p>
<p style="margin-left:24.0pt;text-indent:-24.0pt;">弥勒，是名菩萨发十种心。由是心故，当得往生阿弥陀佛极乐世界。弥勒，若人于此十种心中，随成一心，乐欲往生彼佛世界，若不得生，无有是处。’</p>
<p style="margin-left:24.0pt;text-indent:-24.0pt;">五八、《悲华经五》曰：‘此佛世界，当名娑婆。………时有大劫，名曰善贤。………是大劫中，有千世尊，成就大悲，出现于世。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a04"></a><span style="color:#333399">德遵普贤第二<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《度世经》曰：‘开士、大士、圣士、力士、正士等，皆菩萨之异称。’</p>
<p style="margin-left:24.0pt;text-indent:-24.0pt;">二、《甄解》云：‘“正”谓正道，“士”谓士夫，在家之称。此等大士，外现凡形，内深达正道故，居家名为正士。’</p>
<p style="margin-left:24.0pt;text-indent:-24.0pt;">三、《会疏》曰：‘十六正士者，《文殊师利严净经》言：“菩萨八万四千及十六正士”。则明知正士之名，云居家菩萨。“正”谓正道，“士”谓居士。此等大士，虽葆光和尘，久出于邪道，深达于正法，故云正士也。’</p>
<p style="margin-left:24.0pt;text-indent:-24.0pt;">四、《出生义》云：‘厥有河沙尘海数量，举十六位焉；亦尘沙之数不出于此矣。’</p>
<p style="margin-left:24.0pt;text-indent:-24.0pt;">五、《智度论》曰：‘善守（即贤护）等十六菩萨是居家菩萨。’</p>
<p style="margin-left:24.0pt;text-indent:-24.0pt;">六、《思益经》云：‘若众生闻名者，毕竟得三菩提，故云善守。’</p>
<p style="margin-left:24.0pt;text-indent:-24.0pt;">七、《大方等大集贤护经》曰：‘王舍大城有优婆塞，名曰贤护，为众上首。’</p>
<p style="margin-left:24.0pt;text-indent:-24.0pt;">八、《大宝积经贤护长者会》佛说贤护长者众乐事：‘其受于快乐果报，虽复忉利帝释天王，犹不能及，况复人间。’</p>
<p style="margin-left:24.0pt;text-indent:-24.0pt;">九、《名义集》曰：‘※陀婆罗，翻为贤护。自护贤德，复护众生故。或云贤首，以位居等觉，为众贤之首故。’</p>
<p style="margin-left:24.0pt;text-indent:-24.0pt;">十、《四童子经现生品》经云：‘东方去此佛刹十千俱胝，有一世界名宝鸣，佛名狮子鸣声如来，有一菩萨名善思议（即善思维），应托来到此土，化生阿阇世王宫内。南方去此五百亿世界，有一世界，佛名宝积善现如来，有一菩萨名寂静转（即慧辩才），于此舍卫城内，生大居士似师子家。西方去此过八亿百千佛刹，乐音如来所，有一菩萨名无攀缘（即观无住），于此波罗奈国，化生大居士善鬼家。北方去此六万四百千亿佛土，住菩提分转如来所，有一菩萨名开敷神德（即神通华），生此毗耶离城大将师子家。此四童子与无量大众，共来娑罗双树所，恭敬供养。’</p>
<p style="margin-left:24.0pt;text-indent:-24.0pt;">十一、《月灯三昧经第三》说：‘香象菩萨从东方阿※佛，与那由多菩萨，共来问讯释迦牟尼佛。’</p>
<p style="margin-left:24.0pt;text-indent:-24.0pt;">十二、《甄解》云：‘其余智幢（即宝幢）、宝英、中住、制行、解脱等，虽未见经证，准前思之，必应是他方来大士也。’</p>
<p style="margin-left:24.0pt;text-indent:-24.0pt;">十三、《甄解》曰：‘初列贤护等十六正士者，彰此法不以出家发心为本。次列他方来者，彰十方佛土中，悉以此法为出世大事故，共来精进求此法。’</p>
<p style="margin-left:24.0pt;text-indent:-24.0pt;">十四、《会疏》云：‘寂灭境智，诸根清净，故名寂根。’</p>
<p style="margin-left:24.0pt;text-indent:-24.0pt;">十五、《甄解》云：‘境智寂灭，根本严净，云寂根。’</p>
<p style="margin-left:24.0pt;text-indent:-24.0pt;">十六、《会疏》云：‘信心智慧，永断疑网。’</p>
<p style="margin-left:24.0pt;text-indent:-24.0pt;">十七、《甄解》云：‘明信佛智，无上智慧。’</p>
<p style="margin-left:24.0pt;text-indent:-24.0pt;">十八、《华严经普贤行愿品》谓大士十种广大行愿：一者，礼敬诸佛。二者，称赞如来。三者，广修供养。四者，忏悔业障。五者，随喜功德。六者，请转法轮。七者，请佛住世。八者，常随佛学。九者，恒顺众生。十者，普皆回向。如上十愿，愿愿皆曰：‘我此大愿，无有穷尽。念念相续，无有间断。身语意业，无有疲厌。’</p>
<p style="margin-left:24.0pt;text-indent:-24.0pt;">十九、《摄大乘论释》云：‘不可以譬类得知为无量。’</p>
<p style="margin-left:24.0pt;text-indent:-24.0pt;">二十、《行愿品》云：‘闻此愿王，读、诵、书写，………是诸人等，于一念中，所有行愿，皆得成就。’</p>
<p style="margin-left:24.0pt;text-indent:-24.0pt;">二一、《仁王经疏》云：‘施物名功，归己曰德。’</p>
<p style="margin-left:24.0pt;text-indent:-24.0pt;">二二、《净影疏》曰：‘功谓功能，诸行皆有利益之功，故名为功。此功是善行家德（指自有之德），故名功德。………德体名法。’</p>
<p style="margin-left:24.0pt;text-indent:-24.0pt;">二三、《唯识论》曰：‘法谓轨持。’</p>
<p style="margin-left:24.0pt;text-indent:-24.0pt;">二四、《会疏》云：‘安住者，不动义。德成不退，故曰安住。无德不具，故云一切。’</p>
<p style="margin-left:24.0pt;text-indent:-24.0pt;">二五、《行愿品》中，‘于一念中，所有行愿，皆得成就。’</p>
<p style="margin-left:24.0pt;text-indent:-24.0pt;">二六、《法华文句》曰：‘方者法也，便者用也。’</p>
<p style="margin-left:24.0pt;text-indent:-24.0pt;">二七、《大集经》云：‘能调众生，悉令趣向阿耨多罗三藐三菩提，是名方便。’</p>
<p style="margin-left:24.0pt;text-indent:-24.0pt;">二八、《法华玄赞》云：‘施为可则曰方。善逗机宜曰便。’</p>
<p style="margin-left:24.0pt;text-indent:-24.0pt;">二九、《净影疏》云：‘化行善巧，随物所宜，种种异现，名权方便。’</p>
<p style="margin-left:24.0pt;text-indent:-24.0pt;">三十、《净影疏》云：‘证会为入。’</p>
<p style="margin-left:24.0pt;text-indent:-24.0pt;">三一、《嘉祥疏》云：‘名理为藏。’</p>
<p style="margin-left:24.0pt;text-indent:-24.0pt;">三二、《甄解》：‘如来一切功德宝藏，佛果功德也。此之功德大宝海，说言佛法藏，即是佛所得一乘也。’</p>
<p style="margin-left:24.0pt;text-indent:-24.0pt;">三三、《智度论》云：‘波罗，秦言彼岸。’又云：‘以生死为此岸，涅槃为彼岸。’</p>
<p style="margin-left:24.0pt;text-indent:-24.0pt;">三四、净影师曰：‘彰果毕竟，涅槃彼岸，到名究竟。’</p>
<p style="margin-left:24.0pt;text-indent:-24.0pt;">三五、彭际清居士曰：‘“行权方便，入佛法藏，究竟彼岸”，三句义中，全摄净土法门。菩萨一切所行，不离方便。以方便故，取于净土，得常见佛。以见佛故，闻法修行，入佛法藏，圆满觉心，究竟彼岸。若无方便，无量行门，终不成就。如《大般若经》云：“是菩萨由与般若波罗蜜多相应故，从此处没，生余佛土。从一佛国，至一佛国。在在生处，常得值遇诸佛世尊，供养恭敬，尊重赞叹。乃至无上正等菩提，终不离佛。”当知欲不离佛，须以念佛为因。如《华严》十地，始终不离念佛。’</p>
<p style="margin-left:24.0pt;text-indent:-24.0pt;">三六、《法窟》曰：‘于出世道悕求为愿。’</p>
<p style="margin-left:24.0pt;text-indent:-24.0pt;">三七、《首楞严经》曰：‘世为迁流，界为方位。汝今当知，东西南北、东南、西北、上下为界。过去、未来、现在为世。’</p>
<p style="margin-left:24.0pt;text-indent:-24.0pt;">三八、昙鸾大师曰：‘望于妙觉犹有一等，比下名觉，故名等觉。’</p>
<p style="margin-left:24.0pt;text-indent:-24.0pt;">三九、《往生论注》曰：‘以诸法等，故诸如来等。是故诸佛如来，名为等觉。’</p>
<p style="margin-left:24.0pt;text-indent:-24.0pt;">四十、《会疏》云：‘等觉有二义。一、如来名等觉。二、一生补处位。’</p>
<p style="margin-left:24.0pt;text-indent:-24.0pt;">四一、《甄解》曰：‘（一）如《华严贤首品》及《起信论》，于十信满位，示现八相。《占察经》说四种作佛中，第一信满作佛当之。（二）如《大集经》中，灌顶住菩萨（十住满位）能于无佛世界，示现八相。《占察经》第二，解满作佛当之。（三）《仁王经菩萨教化品》明初地八相。《占察经》第三，证满作佛当之。（四）《入如来智慧不思议经》明究竟地（一生补处）八相示现。《占察经》第四，一切功德行满成佛当之。（五）《华严不思议品》诸佛念念出生智。此明佛后得智，出生八相示现也。此五中，前四是因中示现。第五，佛后业用也。斯经所明，若依诸师，多是第四（补处）作佛。若依今宗，此中无所属，以弥陀巧方便回向所作故，因果共不可思议。若强论之，或应在第五（佛后）之中焉。’</p>
<p style="margin-left:24.0pt;text-indent:-24.0pt;">四二、《大乘起信论》谓八相为：‘（一）从兜率天下，（二）入胎，（三）住胎，（四）出胎，（五）出家，（六）成道，（七）转法轮，（八）涅槃。’</p>
<p style="margin-left:24.0pt;text-indent:-24.0pt;">四三、《四教仪》则为：‘（一）从兜率天下，（二）托胎，（三）出生，（四）出家，（五）降魔，（六）成道，（七）转法轮，（八）入涅槃。’</p>
<p style="margin-left:24.0pt;text-indent:-24.0pt;">四四、《普曜经说法门品》云：‘其兜术天，有大天宫，名曰高幢。广长二千五百六十里，菩萨常坐，为诸天人，敷演经典。’</p>
<p style="margin-left:24.0pt;text-indent:-24.0pt;">四五、《佛地论第五》云：‘睹史多天，后身菩萨，于中教化。’</p>
<p style="margin-left:24.0pt;text-indent:-24.0pt;">四六、《因果经》云：‘于时摩耶夫人于眠寤之际，见菩萨乘六牙白象腾空而来。从右胁入，身现于外，如处琉璃。’</p>
<p style="margin-left:24.0pt;text-indent:-24.0pt;">四七、《涅槃经》云：‘从母摩耶而生。生已，即周行七步。’</p>
<p style="margin-left:24.0pt;text-indent:-24.0pt;">四八、《净影疏》曰：‘于十方各行七步，示现丈夫奋迅之力，于十方独出无畏。’</p>
<p style="margin-left:24.0pt;text-indent:-24.0pt;">四九、《魏译》曰：‘现处宫中色味之间，见老病死，悟世非常。弃国财位，入山学道。服乘白马，宝冠璎珞，遣之令还。舍珍妙衣，而著法服，薙除须发。端坐树下，勤苦六年，行如所应。’</p>
<p style="margin-left:24.0pt;text-indent:-24.0pt;">五十、《普曜经》云：‘尔时太子日服一麻一麦，六年之中结跏趺坐。’</p>
<p style="margin-left:24.0pt;text-indent:-24.0pt;">五一、《法华寿量品》云：‘一切世间天人及阿修罗，皆谓今释迦牟尼佛，出释氏宫，去伽耶城不远。坐于道场，得阿耨多罗三藐三菩提。然善男子，我实成佛以来，无量无边，百千万亿那由他劫。………自从是来，我常在此娑婆世界，说法教化。亦于余处，百千万亿那由他劫。………自从是来，我常在此娑婆世界，说法教化。亦于余处，百千万亿那由他阿僧祇国，导利众生。………如来见诸众生，乐于小法，德薄垢重者，为是人说，我少出家，得阿耨多罗三藐三菩提。然我实成佛已来，久远若斯。但以方便教化众生，令入佛道，作如是说。’</p>
<p style="margin-left:24.0pt;text-indent:-24.0pt;">五二、净影曰：‘一烦恼魔，谓贪嗔等，能害善法。二阴魔，谓五阴身，共相摧灭。三者死魔，能坏命根。四者天魔，好坏他善。’</p>
<p style="margin-left:24.0pt;text-indent:-24.0pt;">五三、《婆沙论》云：‘（节录）菩萨昔居菩提树下，初夜魔女来相婚乱，………中夜魔军※（皆也）来逼恼。………须臾觉察即入定，令魔兵众，推败堕落。’</p>
<p style="margin-left:24.0pt;text-indent:-24.0pt;">五四、《西域记》云：‘集诸神众，齐整魔军。治兵振旅，将胁菩萨。………菩萨于是入大慈定。凡厥兵仗，变为莲花，魔军怖骇，奔驰退散。’</p>
<p style="margin-left:24.0pt;text-indent:-24.0pt;">五五、《智度论》云：‘菩萨智慧力故，大破魔军。’</p>
<p style="margin-left:24.0pt;text-indent:-24.0pt;">五六、《维摩经》曰：‘微妙是菩提，诸法难知故。’</p>
<p style="margin-left:24.0pt;text-indent:-24.0pt;">五七、《净影疏》曰：‘理是妙法，由得此法，故成正觉。’</p>
<p style="margin-left:24.0pt;text-indent:-24.0pt;">五八、《长阿含经》曰：‘如来大智，微妙独尊。’</p>
<p style="margin-left:24.0pt;text-indent:-24.0pt;">五九、《释迦谱》曰：‘得无上正真之道，为最正觉。’</p>
<p style="margin-left:24.0pt;text-indent:-24.0pt;">六十、《会疏》曰：‘觉之中为最极，故云成最正觉。’</p>
<p style="margin-left:24.0pt;text-indent:-24.0pt;">六一、《智度论》云：‘今是释迦文佛得道后，五七日寂不说法。自言，“我法甚深，难解难知。一切众生缚著世法，无能解者。不如默然入涅槃乐。”是时诸菩萨及释提桓因、梵天王诸天，合掌敬礼，请佛为诸众生初转法轮。佛时默然受请，到波罗奈鹿林中转法轮。’</p>
<p style="margin-left:24.0pt;text-indent:-24.0pt;">六二、《法华经》云：‘尔时诸梵王，及诸天帝释，护世四天王，及大自在天，并诸余天众，眷属百千万，恭敬合掌礼，请我转法轮。’</p>
<p style="margin-left:24.0pt;text-indent:-24.0pt;">六三、《法华文句》云：‘转佛心中化他之法，度入他心，名转法轮。’</p>
<p style="margin-left:24.0pt;text-indent:-24.0pt;">六四、嘉祥师云：‘自我至彼，故称为转。’</p>
<p style="margin-left:24.0pt;text-indent:-24.0pt;">六五、《探玄记》解法轮曰：‘法是轨持义，通有四义：谓教、理、行、果。轮是所成，义亦有四：（一）圆满之义，以离缺减故。（二）是具德义，以毂辐辋等，悉是皆俱故。（三）有用义，谓摧辗惑障故。（四）转动之义，谓此向彼，即从佛至众生。亦从彼向此，即从众生至佛果。’</p>
<p style="margin-left:24.0pt;text-indent:-24.0pt;">六六、罗什大师曰：‘世间者，三界也。’</p>
<p style="margin-left:24.0pt;text-indent:-24.0pt;">六七、《净影疏》曰：‘爱欲之心，深而难越，故说为堑，教断令坏。’</p>
<p style="margin-left:24.0pt;text-indent:-24.0pt;">六八、《甄解》曰：‘“坏诸欲堑”者，舍欲心。爱欲是诸苦之本。欲流深广，众生漂溺之而难度，说以为堑。《字苑》云：“堑，绕城长水坑也。”佛法剑，截欲堑，令散坏也。’</p>
<p style="margin-left:24.0pt;text-indent:-24.0pt;">六九、《合赞》曰：‘见爱烦恼，譬如垢污，空慧能除，亦如洗濯。除邪显正，故曰显明。以护法城，故曰清白；超诸毁谤，故曰清白。’</p>
<p style="margin-left:24.0pt;text-indent:-24.0pt;">七十、《合赞》曰：‘智断之果，谓之法城。’</p>
<p style="margin-left:24.0pt;text-indent:-24.0pt;">七一、《嘉祥疏》曰：‘遣除迷垢，故云洗濯’，‘无相之解，是无漏明，故云清白。’</p>
<p style="margin-left:24.0pt;text-indent:-24.0pt;">七二、《甄解》曰：‘洗濯垢污，显明清白，是澍雨德。雨有能洗物垢污，能显清白体之德。如来法轮洗濯尘劳垢污，开显本有净体也。’</p>
<p style="margin-left:24.0pt;text-indent:-24.0pt;">七三、《净影疏》曰：‘贮积多德，名贮功德。现受物供，故名为示。生世福善，如田生物。故云“福田”。’</p>
<p style="margin-left:24.0pt;text-indent:-24.0pt;">七四、《甄解》曰：‘福田者，供养如来，所施虽少，获福宏多。犹如良田，所种虽少，收实甚多。《菩萨本生经》：“所以佛为福田，贮无上功德故也。”’</p>
<p style="margin-left:24.0pt;text-indent:-24.0pt;">七五、《俱舍论》有四福田：（一）趣田，畜生也。（二）苦田，贫穷困苦之人也。（三）恩田，父母等也。（四）德田，三乘之贤圣也。是为广义之福田。</p>
<p style="margin-left:24.0pt;text-indent:-24.0pt;">七六、《涅槃》曰：‘度众生故，为说无上微妙法乐。’</p>
<p style="margin-left:24.0pt;text-indent:-24.0pt;">七七、《嘉祥疏》云：‘三有之苦（即三界生死），故云三苦。’</p>
<p style="margin-left:24.0pt;text-indent:-24.0pt;">七八、《甄解》曰：‘如来大医王，能知其病，应病与药，治三有之苦。病有众多，法药亦多，故云诸法药。’</p>
<p style="margin-left:24.0pt;text-indent:-24.0pt;">七九、《秘藏记》曰：‘菩萨初地乃至等觉，究竟迁佛果时，诸佛以大悲水灌顶，即自行圆满，得证佛果，是顶义也。’</p>
<p style="margin-left:24.0pt;text-indent:-24.0pt;">八十、《秘藏记钞七》曰：‘灌者，大悲护念义。顶者，佛果最顶义。诸佛护念，令至佛顶住，皆名灌顶也。’</p>
<p style="margin-left:24.0pt;text-indent:-24.0pt;">八一、憬兴云：‘圣说当果（指当来之果），令识因利（指因地之利），故云授记。’</p>
<p style="margin-left:24.0pt;text-indent:-24.0pt;">八二、《无量寿经起信论》曰：‘不度文殊智海，难入普贤行门。以不能了知自心，一念圆顿，平等正性，凡圣共有，一际无差。以不了故，所有愿行，悉不具足。何以故？心外起修，即成有漏。以无边功德，不外自心。随顺真如，修一切法，则能具足无边功德。’</p>
<p style="margin-left:24.0pt;text-indent:-24.0pt;">八三、《智度论》曰：‘西方有幻术人，一切皆能化现宫殿城郭廊宇。结巾为兔，竖带为蛇，种种变现等。’</p>
<p style="margin-left:24.0pt;text-indent:-24.0pt;">八四、《宝积经》曰：‘如幻师作幻，自于幻不迷。以知幻虚故，佛观世亦然。’</p>
<p style="margin-left:24.0pt;text-indent:-24.0pt;">八五、《起信论义记》曰：‘法性者，明是真体普遍义。………通与一切法为性。’</p>
<p style="margin-left:24.0pt;text-indent:-24.0pt;">八六、《唯识述记》曰：‘性者体也。一切法体，故名法性。’</p>
<p style="margin-left:24.0pt;text-indent:-24.0pt;">八七、《大乘义章一》曰：‘法之体性，故云法性。’</p>
<p style="margin-left:24.0pt;text-indent:-24.0pt;">八八、《嘉祥法华疏五》曰：‘法性即是实相，三乘得道，莫不由之。’</p>
<p style="margin-left:24.0pt;text-indent:-24.0pt;">八九、《止观一》曰：‘法性名为实相。尚非二乘境界，何况凡夫。’</p>
<p style="margin-left:24.0pt;text-indent:-24.0pt;">九十、《会疏》曰：‘菩萨有二种智，能为一切修行本。何者为二：一谓如理智，能照诸法本性。不一不异，不生不灭，是名通诸法性。二谓如量智，能照众生殊相，迷悟凡圣各异，是名达众生相。’</p>
<p style="margin-left:24.0pt;text-indent:-24.0pt;">九一、《甄解》曰：‘能游无量佛土，兴供养云，故云供养诸佛。’</p>
<p style="margin-left:24.0pt;text-indent:-24.0pt;">九二、《维摩经》曰：‘虽知诸佛国，及与众生空，而常修净土，教化于群生。’</p>
<p style="margin-left:24.0pt;text-indent:-24.0pt;">九三、《唯识论十》云：‘神力难思，故能化现。’</p>
<p style="margin-left:24.0pt;text-indent:-24.0pt;">九四、《会疏》曰：‘电光有四义：一速疾义，二破闇义，三不住义，四无分别义。菩萨一念一时，普至十方世界，上供养诸佛，下利益众生，无有出入前后相，如电速疾。菩萨能照诸佛会，能破众生闇，如电破闇。菩萨能化无量身应现微尘刹，无有住处，无有朕迹，如电激空中，无所从来，去无定迹。菩萨平等，无有先此后彼等分别心，如电光照物，无彼此先后分别。’</p>
<p style="margin-left:24.0pt;text-indent:-24.0pt;">九五、《智度论》曰：‘夺慧命，坏道法功德善本，是故名为魔。’</p>
<p style="margin-left:24.0pt;text-indent:-24.0pt;">九六、《止观五》曰：‘一切凡夫，未阶圣道，介尔起计，悉皆是见。’</p>
<p style="margin-left:24.0pt;text-indent:-24.0pt;">九七、《大乘义章五》曰：‘推求说之为见。’</p>
<p style="margin-left:24.0pt;text-indent:-24.0pt;">九八、《华严经》曰：‘我慢溉灌，见网增长。’</p>
<p style="margin-left:24.0pt;text-indent:-24.0pt;">九九、《智度论十一》曰：‘是入邪见网，烦恼破正智。’</p>
<p style="margin-left:24.0pt;text-indent:-24.0pt;">一ＯＯ、《智度论八》曰：‘有念堕魔网，无念则得出。’</p>
<p style="margin-left:24.0pt;text-indent:-24.0pt;">一Ｏ一、憬兴师曰：‘缠缚者，即八缠三缚。’八缠者：（一）无惭。（二）无愧。（三）嫉。（四）悭。（五）恶作。（六）睡眠。（七）掉举。（八）惛沉。三缚者，贪嗔痴也。</p>
<p style="margin-left:24.0pt;text-indent:-24.0pt;">一Ｏ二、《净影疏》曰：‘亦可诸烦恼结，通名缠缚。菩萨教人断离，名解。’</p>
<p style="margin-left:24.0pt;text-indent:-24.0pt;">一Ｏ三、《净影疏》曰：‘如来所说言教名声。餐（义同闻）声悟解，故曰声闻。’</p>
<p style="margin-left:24.0pt;text-indent:-24.0pt;">一Ｏ四、《甄解》曰：‘二乘虽得三空门，唯沈偏空。菩萨不然，能达幻网，得平等法。故虽住三空门，而不住无为，不住有为。故能行声闻，能行缘觉，而超越声闻、缘觉之地。’</p>
<p style="margin-left:24.0pt;text-indent:-24.0pt;">一Ｏ五、《大宝积经》善德天子会说：‘以声闻法教化众生，故我是声闻。以辟支佛法化益众生，故我是辟支佛也。以大悲法教化众生，故我是菩萨。于一切法得解脱，一切无碍故。从所化众生，或以声闻法化益，或以辟支佛法化益，或以菩萨法化益。故我是声闻，我是缘觉，我是菩萨也。’</p>
<p style="margin-left:24.0pt;text-indent:-24.0pt;">一Ｏ六、《净影疏》曰：‘众生及法，悉无自性，故名为空。乃至因缘，相亦不有，说为无相。此离所取，远离妄想能取之心，故曰无愿。’</p>
<p style="margin-left:24.0pt;text-indent:-24.0pt;">一Ｏ七、《智度论》云：‘无愿故不造生死之业。亦名无作。’</p>
<p style="margin-left:24.0pt;text-indent:-24.0pt;">一Ｏ八、《智度论》云：‘观诸法空，是名空。于空中不可取相。是时空转，名无相。无相中，不应有所作，为三界生。是时转无相，名无作（即无愿）。譬如，城有三门。一人身不得一时从三门入。若入则从一门。诸法实相是涅槃城也。城有三门，空、无相、无作。若人入空门，不得是空，亦不取相，是人直下事办，故不须二门。若人入空门，取相得是空，于是入不为门，通途更塞。若除空相，是时从无相门入。若于无相相，心著生戏论，是时除无相相，入无作门。’</p>
<p style="margin-left:24.0pt;text-indent:-24.0pt;">一Ｏ九、《法华文句》曰：‘方者，法也，使用者也。’</p>
<p style="margin-left:24.0pt;text-indent:-24.0pt;">一一Ｏ、《法华义疏》曰：‘方便是善巧之名，善巧者，智之用也。’</p>
<p style="margin-left:24.0pt;text-indent:-24.0pt;">一一一、《大集经》曰：‘能调众生，悉令趣向阿耨多罗三藐三菩提，是名方便。’</p>
<p style="margin-left:24.0pt;text-indent:-24.0pt;">一一二、《会疏》曰：‘《涅槃经》云：“智度菩萨母，方便以为父。”达空无相是大智。随宜施设名方便。方便有二种：一深解空而不取相受证。二以实相理深莫能信受，要须方便诱引群生，令其渐悟。其德广大，不二乘（即非二乘）所能为，故言善立。’</p>
<p style="margin-left:24.0pt;text-indent:-24.0pt;">一一三、《四教仪集注》曰：‘乘以运载为义，运出三界，归于涅槃。’</p>
<p style="margin-left:24.0pt;text-indent:-24.0pt;">一一四、《法华譬喻品》曰：‘如来有无量智慧，力无所畏，诸法之藏。能与一切众生大乘（指一佛乘）之法，但不尽能受。舍利弗：以是因缘，当知诸佛方便力故，于一佛乘，分别说三。’</p>
<p style="margin-left:24.0pt;text-indent:-24.0pt;">一一五、《法华文句》曰：‘方便者，门也。………为真实作门。真实得显，功由方便。依此释，则小乘为入大乘之门，故谓之方便教。又三乘为通于一乘，故亦名方便教。’</p>
<p style="margin-left:24.0pt;text-indent:-24.0pt;">一一六、《涅槃经》曰：‘灭诸烦恼，名为涅槃。离诸有者，乃为涅槃。’</p>
<p style="margin-left:24.0pt;text-indent:-24.0pt;">一一七、《贤首心经略疏》曰：‘涅槃，此云圆寂。谓德无不备称圆，障无不尽曰寂。’</p>
<p style="margin-left:24.0pt;text-indent:-24.0pt;">一一八、《甄解》曰：‘义充法界，德备恒沙为圆。体穷真性，妙绝相累为寂。’</p>
<p style="margin-left:24.0pt;text-indent:-24.0pt;">一一九、《法华寿量品》曰：‘若佛久住于世，薄德之人，不种善根，贫穷下贱，贪著五欲，入于忆想妄见网中，若见如来常在不灭，便起憍恣，而怀厌怠，不能生难遭之想，恭敬之心。………是故如来，虽不实灭，而言灭度。’</p>
<p style="margin-left:24.0pt;text-indent:-24.0pt;">一二Ｏ、《智度论》曰：‘善心一处住不动，是名三昧。’又‘一切禅定亦名定，亦名三昧。’又‘诸行和合，皆名为三昧。’‘一切禅定摄心，皆名为三摩提，秦言正心行处。’</p>
<p style="margin-left:24.0pt;text-indent:-24.0pt;">一二一、《法华玄赞》曰：‘梵云三摩地，此云等持。平等持心而至于境，即是定也。’</p>
<p style="margin-left:24.0pt;text-indent:-24.0pt;">一二二、天台曰：‘若以空慧，照诸禅定种种法门，出生乃至无量三昧。’</p>
<p style="margin-left:24.0pt;text-indent:-24.0pt;">一二三、《智度论》曰：‘陀罗尼者，秦言能持，或能遮。能持集种种善法，能持令不散不失。譬如完器盛水，水不漏散。能遮者，恶不善心生，能遮不令生。若欲作恶罪，持令不作。是名陀罗尼。’</p>
<p style="margin-left:24.0pt;text-indent:-24.0pt;">一二四、《智度论》云：‘菩萨得是一切三世无碍明等诸三昧。于一一三昧中，得无量阿僧祇陀罗尼。如是等和合，名为五百陀罗尼门。是为菩萨善法功德藏。’</p>
<p style="margin-left:24.0pt;text-indent:-24.0pt;">一二五、《智度论》曰：‘是三昧修行，习久后能成陀罗尼。是诸三昧，共诸法实相智慧，能生陀罗尼。’</p>
<p style="margin-left:24.0pt;text-indent:-24.0pt;">一二六、《智度论》曰：‘三昧但是心相应法也。陀罗尼亦是心不相应，是心不相应陀罗尼。是心不相应者，如人得闻持陀罗尼，虽心嗔恚亦不失，常随人行，如影随形。’</p>
<p style="margin-left:24.0pt;text-indent:-24.0pt;">一二七、《智度论》曰：‘陀罗尼世世常随菩萨，诸三昧不尔，或时易身则失。’</p>
<p style="margin-left:24.0pt;text-indent:-24.0pt;">一二八、《净影疏》曰：‘如《华严》说，彼一三昧，统摄法界一切佛法，悉入其中。’</p>
<p style="margin-left:24.0pt;text-indent:-24.0pt;">一二九、《八十华严》曰：‘尔时普贤菩萨入广大三昧，名佛华严。’</p>
<p style="margin-left:24.0pt;text-indent:-24.0pt;">一三Ｏ、《六十华严》曰：‘普贤菩萨，正受三昧，其三昧名佛华严。’</p>
<p style="margin-left:24.0pt;text-indent:-24.0pt;">一三一、《法界记》云：‘言华严三昧者，解云，华者，菩萨万行也。何者？以华有生实（指果实）之用，行有感果之能。虽复内外两殊，生感力用相似。今即以法托事，故名华也。严者，行成果满，契合相应，垢障永消，证理圆满，随用赞德，故称为严也。三昧者，理智无二，交彻熔融，彼此俱亡，能所斯绝，故云三昧也。’</p>
<p style="margin-left:24.0pt;text-indent:-24.0pt;">一三二、《华严经》云：‘一切自在难思议，华严三昧势力故。’</p>
<p style="margin-left:24.0pt;text-indent:-24.0pt;">一三三、《合赞》曰：‘法界唯心，名佛华严。以因行华，严果德相，令显著故。入此三昧，现见十方佛及佛土。’</p>
<p style="margin-left:24.0pt;text-indent:-24.0pt;">一三四、《嘉祥疏》曰：‘此三昧，皆饰法身，故云华严。’</p>
<p style="margin-left:24.0pt;text-indent:-24.0pt;">一三五、《秘藏记》云：‘凡夫二乘不能知，故曰密语。如来言真实无虚妄，故曰真言。’</p>
<p style="margin-left:24.0pt;text-indent:-24.0pt;">一三六、《会疏》曰：‘百千三昧者。众生无量，心行不同，有利有钝，于诸结使，有厚有薄。是故菩萨行百千种三昧，断其尘劳。譬如为诸贫人欲令大富，当备种种财物。一切备具，然后能济诸贫。又如欲治诸病，当备种种众药，然后能治（以上取意）。’</p>
<p style="margin-left:24.0pt;text-indent:-24.0pt;">一三七、《智度论》曰：‘从首楞严三昧乃至虚空际无所著解脱三昧，又如见一切佛三昧，乃至一切如来解脱修观师子频呻等，无量阿僧祇菩萨三昧等，如是等诸三昧无不具足。故云具足成就百千三昧。’</p>
<p style="margin-left:24.0pt;text-indent:-24.0pt;">一三八、《智度论》复云：‘于一一三昧中得无量陀罗尼。’</p>
<p style="margin-left:24.0pt;text-indent:-24.0pt;">一三九、《会疏》曰：‘深定者，所住三昧，微深幽玄，非二乘及初心菩萨所能为。’</p>
<p style="margin-left:24.0pt;text-indent:-24.0pt;">一四Ｏ、《甄解》曰：‘唐译云“一切种甚深禅定”。一切种者，谓一切种智。全理之事，故云甚深。’</p>
<p style="margin-left:24.0pt;text-indent:-24.0pt;">一四一、《净影疏》曰：‘住深定门，起行所依。无心往来，直以三昧法门力起，故须住定。下明起行，悉睹现在无量诸佛，摄行宽广。’</p>
<p style="margin-left:24.0pt;text-indent:-24.0pt;">一四二、《甄解》曰：‘普等三昧，曰深定门。此三昧弥陀智愿之所成，甚深无涯底，故云深禅定。悉睹周遍，是其业用。’</p>
<p style="margin-left:24.0pt;text-indent:-24.0pt;">一四三、《般舟经》云：‘是菩萨不持天眼彻视，不持天耳彻听，不持神足到其佛刹，不于此间终生彼间，便于此坐见之。………佛（释尊）言：菩萨于此间国土，念阿弥陀佛，专念故得见之。即问持何法得生此国？阿弥陀佛报言：欲来生者，当念我名。’</p>
<p style="margin-left:24.0pt;text-indent:-24.0pt;">一四四、《仁王般若经上》以‘九十刹那为一念，一念中之一刹那，经九百生灭。’</p>
<p style="margin-left:24.0pt;text-indent:-24.0pt;">一四五、《往生论注上》以‘百一生灭为一刹那，六十刹那名为一念。’</p>
<p style="margin-left:24.0pt;text-indent:-24.0pt;">一四六、《华严探玄记十八》谓‘刹那兹云念顷。一弹指顷有六十刹那。’</p>
<p style="margin-left:24.0pt;text-indent:-24.0pt;">一四七、《甄解》曰：‘一念之顷，周遍无量佛土者，所到一乘清净无量寿世界故，结归念佛三昧也。’</p>
<p style="margin-left:24.0pt;text-indent:-24.0pt;">一四八、《嘉祥法华疏》曰：‘速疾应机名辩，言含文釆曰才。’</p>
<p style="margin-left:24.0pt;text-indent:-24.0pt;">一四九、《会疏》曰：‘言音开惑为辩，随机巧妙为才，无不皆出于圣智。’</p>
<p style="margin-left:24.0pt;text-indent:-24.0pt;">一五Ｏ、《净影疏》谓如来得四无碍智。如来由无碍之智，兴无碍之四辩：（一）义无碍辩。谓了知一切诸法义理，通达无滞故。（二）法无碍辩。谓达一切诸法名字，分别无滞故。（三）辞无碍辩。于诸法名字义理，随顺一切众生殊方异语，为其演说，能令各各得解故。（四）乐说无碍辩。谓随顺一切众生根性所乐闻法而为说之，圆融无滞故。</p>
<p style="margin-left:24.0pt;text-indent:-24.0pt;">一五一、《甄解》曰：‘若依根本教，但说一字，亦为得佛辩才。传如来如实言故。不但此菩萨尔，凡夫说亦同诸佛辩才。赞扬佛慧功德，开化十方有缘而已。’</p>
<p style="margin-left:24.0pt;text-indent:-24.0pt;">一五二、《净影疏》曰：‘入谓解也。谓解众生种种言音，用之起说。’</p>
<p style="margin-left:24.0pt;text-indent:-24.0pt;">一五三、《密迹经》云：‘此三千大千世界有八十四亿百千垓众生之类，言辞各异。计是一切皆归一义至真之惠。菩萨应殊（指各类众生）唱异言，说法开化。’</p>
<p style="margin-left:24.0pt;text-indent:-24.0pt;">一五四、《称赞大乘功德经》云：‘傍生鬼等，亦闻如来以随类音而说法。’</p>
<p style="margin-left:24.0pt;text-indent:-24.0pt;">一五五、《智度论》曰：‘如、法性、实际，是三皆是诸法实相异名。’</p>
<p style="margin-left:24.0pt;text-indent:-24.0pt;">一五六、《甄解》云：‘实相妙处尽理至极，云际也。’</p>
<p style="margin-left:24.0pt;text-indent:-24.0pt;">一五七、《会疏》曰：‘开显真实为显示，谓会十界归一乘克成菩提故。真实之际者，以一佛乘为法涯际故。’</p>
<p style="margin-left:24.0pt;text-indent:-24.0pt;">一五八、《甄解》曰：‘若依小乘，偏真为实际。若依渐教，以离二边为真实际。若依圣道实教，诸法实相为真实际。若依净土，光阐道教为权方便，誓愿一佛乘为真实际，一实真如海故。圣道守理而非唯理；净土以事而非唯事（即事即理事事无碍）。于众生所入，则虽有事理空有不同，而从诸佛咨嗟见之（指十方如来赞叹净宗）。则唯此誓愿一佛乘、一实真如海为真实之际。’</p>
<p style="margin-left:24.0pt;text-indent:-24.0pt;">一五九、布袋和尚曰：‘只这心心心是佛，………一切无如心真实。’</p>
<p style="margin-left:24.0pt;text-indent:-24.0pt;">一六Ｏ、经云：‘若人但念阿弥陀，是名无上深妙禅。’</p>
<p style="margin-left:24.0pt;text-indent:-24.0pt;">一六一、《合赞》云：‘超过分段、变易二死，安住出世二空之智，此即成就智断二德也。’</p>
<p style="margin-left:24.0pt;text-indent:-24.0pt;">一六二、《会疏》曰：‘三界虚妄，皆不常住，总名世间。众生国土，臧否万差，是名诸所有法。菩萨深以大智慧（即慧），达性空无相，故云超过。’</p>
<p style="margin-left:24.0pt;text-indent:-24.0pt;">一六三、《甄解》曰：‘世间诸所有法者，有为可破坏，名世间。依正善恶因果等，一切有为诸法，言所有法也。菩萨能知一切三界虚妄，而行世间不舍，故云超过。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">一六四、《净影疏》云：‘谛谓安谛，谓常住真实无为度世之道。’</p>
<p style="margin-left:24.0pt;text-indent:-24.0pt;">一六五、《甄解》曰：‘出有为，证无为，而不著无为，故云谛住。此菩萨心常住无住处涅槃，云心常住。’</p>
<p style="margin-left:24.0pt;text-indent:-24.0pt;">一六六、《会疏》曰：‘悲智相印，以为栖神之宅，故云谛住。’</p>
<p style="margin-left:24.0pt;text-indent:-24.0pt;">一六七、《法华经序品》云：‘尽诸有结，心得自在。’</p>
<p style="margin-left:24.0pt;text-indent:-24.0pt;">一六八、宗门云：‘但自无心于万物，何妨万物常围绕。’</p>
<p style="margin-left:24.0pt;text-indent:-24.0pt;">一六九、《净影疏》云：‘由成胜通，于一切物变化随意，故能利物，名为自在。’</p>
<p style="margin-left:24.0pt;text-indent:-24.0pt;">一七Ｏ、《会疏》云：‘众生背觉，沉迷漂流。生盲无目，无希出心。菩萨愍之，无疲厌念。常为不请之友，随逐爱护。（中略）故《涅槃偈》曰：“世救要求然后得，如来不请而为归。”’</p>
<p style="margin-left:24.0pt;text-indent:-24.0pt;">一七一、《维摩经》曰：‘众人不请，友而安之。’</p>
<p style="margin-left:24.0pt;text-indent:-24.0pt;">一七二、<span>&nbsp;&nbsp;&nbsp; </span>净影曰：‘（一）所化众生无机感圣，名为不请。菩萨强化为作因缘，名友安之。（二）所化众生虽有道机，无其乐欲，不知求圣，名为不请。菩萨随机而为强化，名安之。’</p>
<p style="margin-left:24.0pt;text-indent:-24.0pt;">一七三、《净影疏》曰：‘明修胜解如来藏性，是如来甚深法藏。闇障既除，明现己心，故曰受持。’</p>
<p style="margin-left:24.0pt;text-indent:-24.0pt;">一七四、《甄解》曰：‘即闻持三世一切如来法藏也。多闻归一闻。一闻即是闻其名号。’</p>
<p style="margin-left:24.0pt;text-indent:-24.0pt;">一七五、《探玄记十一》曰：‘菩萨所行，名为佛种。’</p>
<p style="margin-left:24.0pt;text-indent:-24.0pt;">一七六、《净影疏》曰：‘法界诸度，是佛种性。’</p>
<p style="margin-left:24.0pt;text-indent:-24.0pt;">一七七、《华手经》曰：‘譬如无牛，则无醍醐。若无菩萨发心，则无佛种。若有牛，则有醍醐。如是若有菩萨发心，则佛种不断。’</p>
<p style="margin-left:24.0pt;text-indent:-24.0pt;">一七八、《宝云经》曰：‘譬如种树，有其种子，离于腐败，具足生芽因缘。善男子，闻佛名者，得其种子，具足因缘，便得受记。’</p>
<p style="margin-left:24.0pt;text-indent:-24.0pt;">一七九、《嘉祥疏》曰：‘欲使如来法种不断故也。’</p>
<p style="margin-left:24.0pt;text-indent:-24.0pt;">一八Ｏ、《净影疏》曰：‘护使离障，起善无间，名常不绝。’</p>
<p style="margin-left:24.0pt;text-indent:-24.0pt;">一八一、《甄解》曰：‘《大论》云：“于无佛处，赞叹三宝音。”三宝音者，即受持宣说佛法藏也，众生由之殖善发智，成德契理。故三宝种子，传传相继，常使不绝。’</p>
<p style="margin-left:24.0pt;text-indent:-24.0pt;">一八二、《会疏》曰：‘拔苦为悲，乃至悲是真实平等之悲，故谓大悲。’</p>
<p style="margin-left:24.0pt;text-indent:-24.0pt;">一八三、《涅槃经十一》曰：‘三世诸世尊，大悲为根本。’</p>
<p style="margin-left:24.0pt;text-indent:-24.0pt;">一八四、《大日经一》曰：‘菩萨心为因，大悲为根本。’</p>
<p style="margin-left:24.0pt;text-indent:-24.0pt;">一八五、《净影疏》曰：‘依慈起说，名演慈辩。’</p>
<p style="margin-left:24.0pt;text-indent:-24.0pt;">一八六、《会疏》曰：‘佛道正见，名为法眼。’</p>
<p style="margin-left:24.0pt;text-indent:-24.0pt;">一八七、《净影疏》曰：‘智能照法，故名曰法眼。’</p>
<p style="margin-left:24.0pt;text-indent:-24.0pt;">一八八、《净影疏》曰：‘教法生解，名授法眼。’</p>
<p style="margin-left:24.0pt;text-indent:-24.0pt;">一八九、《会疏》曰：‘大慈德也，善门则菩提涅槃之门也。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">一九Ｏ、《涅槃经》曰：‘一切众生受异苦，悉是如来一人苦。’</p>
<p style="margin-left:24.0pt;text-indent:-24.0pt;">一九一、《大法炬陀罗尼经》曰：‘菩萨担者，誓愿荷负一切众生出离世间。………譬如长者家内丰饶，多诸珍宝，唯有一子，以爱念故，财宝乐具悉该与之，无有疲倦。菩萨亦复如是，一切乐具，尽皆与之，乃至令入无余涅槃，是故名为荷负重担。’</p>
<p style="margin-left:24.0pt;text-indent:-24.0pt;">一九二、《大论十二》曰：‘若能直进不退，成办佛道，名到彼岸。’</p>
<p style="margin-left:24.0pt;text-indent:-24.0pt;">一九三、肇公曰：‘智慧，体；圣明，用。无事不照谓之圣。菩萨权实灵照，不可以言思拟议其形容，故云“不可思议”。’</p>
<p style="margin-left:24.0pt;text-indent:-24.0pt;">一九四、《智度论》曰：‘小乘法中无不可思议事，唯大乘法中有之，如六十小劫说，《法华经》谓如食顷。’</p>
<p style="margin-left:24.0pt;text-indent:-24.0pt;">一九五、《净影疏》曰：‘为法心同，故来一时。’</p>
<p style="margin-left:24.0pt;text-indent:-24.0pt;">一九六、《宋译》经末曰：‘并天龙八部一切大众，闻佛所说，皆大欢喜。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a05"></a><span style="color:#333399">大教缘起第三<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《汉译》曰：‘于时佛坐，思念正道，面有五色光，数千百变，光甚大明。贤者阿难，即从座起，更正衣服，稽首佛足，前白佛言：今佛面目光色，何以时时更变！明乃尔乎？今佛面目光精，数百千色，上下明彻，好乃如是。我侍佛以来，未曾见佛身体光曜，巍巍重明乃尔；我未曾见至真等正觉，光明威神，有如今日。’</p>
<p style="margin-left:24.0pt;text-indent:-24.0pt;">二、《魏译》云：‘光颜巍巍。’又云：‘威神光光。’</p>
<p style="margin-left:24.0pt;text-indent:-24.0pt;">三、《唐译》云：‘威光赫奕，如融金聚，又如明镜，凝照光辉。’</p>
<p style="margin-left:24.0pt;text-indent:-24.0pt;">四、《宋译》云：‘面色圆满，宝刹庄严。’</p>
<p style="margin-left:24.0pt;text-indent:-24.0pt;">五、《净影疏》曰：‘佛具众德，为世尊重，故号世尊。’</p>
<p style="margin-left:24.0pt;text-indent:-24.0pt;">六、《胜鬘宝窟》曰：‘外使物畏，目之为威。内难测度，称之为神。’</p>
<p style="margin-left:24.0pt;text-indent:-24.0pt;">七、海东憬兴曰：‘镜光外照，名为影表。即同佛身，光明外舒。外照之光显影，畅在镜内，亦同所放光还曜巍颜，故云表里。’</p>
<p style="margin-left:24.0pt;text-indent:-24.0pt;">八、《净影疏》曰：‘镜光外照，名为影表。外照之光，明显镜内，名为影里。佛身如是，光明外照之表，显曜佛身，名影表里。’</p>
<p style="margin-left:24.0pt;text-indent:-24.0pt;">九、《甄解》曰：‘则光颜巍巍中，影现宝刹庄严相。其犹珠宝镜中，能现森罗万相乎！’</p>
<p style="margin-left:24.0pt;text-indent:-24.0pt;">十、《法华经序品》曰：‘眉间白毫，大光普照。’</p>
<p style="margin-left:24.0pt;text-indent:-24.0pt;">十一、《法华经》曰：‘我与阿难等于空王佛所，同时发阿耨多罗三藐三菩提心。阿难常乐多闻，我常勤精进，是故我已得阿耨多罗三藐三菩提。而阿难护持我法，亦护将来诸佛法藏，教化成就菩萨众。’</p>
<p style="margin-left:24.0pt;text-indent:-24.0pt;">十二、《宝积经》曰：‘如来身者，自性清彻。何以故？如来久已远离一切烦恼诸垢秽故。如来身者，出过世间。何以故？不为世法之所染污故。乃至如来身者，如净镜中微妙之像，如净水中明满之月。’</p>
<p style="margin-left:24.0pt;text-indent:-24.0pt;">十三、《净影疏》曰：‘喜有二义：（一）念弥陀佛所成行德可庆，故喜。（二）念众生，得益时至，故喜。’</p>
<p style="margin-left:24.0pt;text-indent:-24.0pt;">十四、《无量寿经笺注》曰：‘佛之颜有光，故云光颜。’</p>
<p style="margin-left:24.0pt;text-indent:-24.0pt;">十五、《嘉祥疏》曰：‘巍巍言德盛高显也。’</p>
<p style="margin-left:24.0pt;text-indent:-24.0pt;">十六、《涅槃经卅》曰：‘我于此间娑罗双树，入大寂定。大寂定者，名大涅槃。’</p>
<p style="margin-left:24.0pt;text-indent:-24.0pt;">十七、《甄解》云：‘普等三昧及大寂定，并是念佛三昧异名也。………今佛为说念佛法门，住念佛三昧。’</p>
<p style="margin-left:24.0pt;text-indent:-24.0pt;">十八、《合赞》曰：‘济凡秘术，今日将说，故曰住奇特。’</p>
<p style="margin-left:24.0pt;text-indent:-24.0pt;">十九、《甄解》曰：‘奇特法者，如来正觉果海，名为奇特。奇特之极，至下“华光出佛”之文彰矣。’</p>
<p style="margin-left:24.0pt;text-indent:-24.0pt;">二十、《华严经》云：‘一切众生身中有正觉智。’</p>
<p style="margin-left:24.0pt;text-indent:-24.0pt;">二一、《净影疏》曰：‘住佛住者，涅槃常果，诸佛同住。今日世雄（指释尊），住彼所住，住大涅槃，能起化用。’</p>
<p style="margin-left:24.0pt;text-indent:-24.0pt;">二二、《会疏》曰：‘佛所住，不（非）二乘菩萨所能及，唯佛与佛住之。’又曰：‘佛说三乘随他教时，各住三乘法，今住佛随自所住，故云住佛所住。’</p>
<p style="margin-left:24.0pt;text-indent:-24.0pt;">二三、《甄解》曰：‘住佛所住者，住普等三昧。普等三昧及大寂定，并是念佛三昧异名也。三世诸佛皆住此念佛，故云佛所住。今佛为说念佛法门，住念佛三昧。’</p>
<p style="margin-left:24.0pt;text-indent:-24.0pt;">二四、《十住断结经》曰：‘号导师者，令众生类示其正道故。’</p>
<p style="margin-left:24.0pt;text-indent:-24.0pt;">二五、《华首经》曰：‘能为人说无生死道，故名导师。’</p>
<p style="margin-left:24.0pt;text-indent:-24.0pt;">二六、《佛报恩经》曰：‘大导师者，以正路示涅槃径，使得无为常乐故。’</p>
<p style="margin-left:24.0pt;text-indent:-24.0pt;">二七、《甄解》曰：‘导师行者，即弥陀世尊平等引接无所遗故。’又曰：‘大导师者，即弥陀世尊，以本愿引摄五乘。’</p>
<p style="margin-left:24.0pt;text-indent:-24.0pt;">二八、《净影疏》曰：‘无上菩提，是最胜道。’</p>
<p style="margin-left:24.0pt;text-indent:-24.0pt;">二九、《甄解》曰：‘最胜道者，念佛往生一道。于一切方便中，无上最胜故。’又曰：‘最胜道者解脱德，《涅槃经》云：“无上上，真解脱。”故无上上，即最胜义。’</p>
<p style="margin-left:24.0pt;text-indent:-24.0pt;">三十、《嘉祥疏》曰：‘去来现在佛佛相念者，明三世诸佛皆有化众生之念。光光相照，又智智相照，故云相念也。’</p>
<p style="margin-left:24.0pt;text-indent:-24.0pt;">三一、《甄解》曰：‘去来现佛等，举三世佛相念，以推度今佛所念。’</p>
<p style="margin-left:24.0pt;text-indent:-24.0pt;">三二、《合赞》曰：‘我以三世诸佛相念，类知得无今佛亦念诸佛。然今超过诸佛，现此奇相，有何故耶？’</p>
<p style="margin-left:24.0pt;text-indent:-24.0pt;">三三、《智度论》曰：‘善哉善哉，再言之者，喜之至也。’</p>
<p style="margin-left:24.0pt;text-indent:-24.0pt;">三四、《甄解》谓：‘所问称可佛心故。’</p>
<p style="margin-left:24.0pt;text-indent:-24.0pt;">三五、《汉译》曰：‘阿难，今诸天帝王人民，及蜎飞蠕动之类，汝皆度脱之。’</p>
<p style="margin-left:24.0pt;text-indent:-24.0pt;">三六、《普贤行愿品》曰：‘诸佛如来以大悲心而为体故。’又‘以大悲水饶益众生，则能成就诸佛菩萨智慧华果。’</p>
<p style="margin-left:24.0pt;text-indent:-24.0pt;">三七、《法华经》曰：‘诸佛世尊唯以一大事因缘故，出现于世。’</p>
<p style="margin-left:24.0pt;text-indent:-24.0pt;">三八、《会疏》曰：‘渐顿各称所宜，随缘皆蒙度脱。故云“拯群萌”。’又曰：‘“欲”指释迦大悲所愿。然此一字，通上下，含二义：一谓“欲拯群萌”。诸如来以大悲为体，欲愿（原文）未度者令度，未安者令安。“光阐道教”皆为之（原文）也。故通上文。二谓欲“惠真实之利”。谓如来欲愿众生入弥陀海故。’</p>
<p style="margin-left:24.0pt;text-indent:-24.0pt;">三九、《甄解》曰：‘诸佛之所以出兴于世，欲说弥陀愿力，惠救万众生，将为本怀故。’</p>
<p style="margin-left:24.0pt;text-indent:-24.0pt;">四十、善导大师云：‘如来所以兴出世，唯说弥陀本愿海。’</p>
<p style="margin-left:24.0pt;text-indent:-24.0pt;">四一、《甄解》曰：‘此今家（日人称善导大师为今家）独步妙释，他人所未谈也。顺此祖释，以弥陀本愿为真实利，则可以八万四千法门为光阐道教，其义明矣。’</p>
<p style="margin-left:24.0pt;text-indent:-24.0pt;">四二、《甄解》引《六要》曰：‘真实利者，指此名号，即是佛智也。’</p>
<p style="margin-left:24.0pt;text-indent:-24.0pt;">四三、《甄解》云：‘今真实者，佛智名号。善导所谓法藏因中所成真实，故言本愿真实。开之则真实五愿，合之一句名号。故知此真实通教行信证。应知“之利”者，名号之大利。其大利之所究竟，即无上涅槃妙果。’</p>
<p style="margin-left:24.0pt;text-indent:-24.0pt;">四四、《甄解》曰：‘真实之利对权假方便。故以世法望小乘，小乘真而世法假也。以小乘望权大乘，权大乘真而小乘假也。以权大乘望实大（《华严》、《法华》等），实大真而权大假也。以《华严》、《法华》等实大乘，望弥陀十九愿（十九指《魏译》文曰：“发菩提心，修诸功德，至心发愿，欲生我国。”），十九真而《华严》、《法华》假也。何以故？《华严》、《法华》以往生为经益，彼犹不出十九愿故。以十九愿望二十愿（《魏译》文曰：“闻我名号，系念我国，植众德本，至心回向，欲生我国。”），二十愿真而十九愿假也。以二十愿望十八愿（十念必生愿），二十假而十八真也。今真实中之真实，圆顿中之圆顿也。’</p>
<p style="margin-left:24.0pt;text-indent:-24.0pt;">四五、《甄解》曰：‘今就利益论，彼假此真。何故？彼说速疾成佛道，不见速疾成佛人。故自成别时意趣。法体非别时意，人机劣故。今信不疑者，十即十生。往生不退至菩提故。初生处即菩提。在世灭后但此一法故。一切凡圣行无别故。利益真者莫过斯。’</p>
<p style="margin-left:24.0pt;text-indent:-24.0pt;">四六、《会疏》曰：‘佛法难闻，故云难值。佛身难睹，故言难见。’</p>
<p style="margin-left:24.0pt;text-indent:-24.0pt;">四七、《般涅槃经》曰：‘有尊树王，名优昙钵，有实无华。若金华生者，世乃有佛。’</p>
<p style="margin-left:24.0pt;text-indent:-24.0pt;">四八、《出曜经》曰：‘数千万劫，时时乃出。群生见华，谓曰如来将出。’</p>
<p style="margin-left:24.0pt;text-indent:-24.0pt;">四九、《嘉祥疏》曰：‘如来正觉其智难量者，明真智妙绝，照穷法界，非下情所测。’</p>
<p style="margin-left:24.0pt;text-indent:-24.0pt;">五十、《甄解》曰：‘如来正觉者，乘弥陀一如来成正觉故。此应身即本地身也。其智难量。………念佛三昧为所住。住此发胜妙智故。’</p>
<p style="margin-left:24.0pt;text-indent:-24.0pt;">五一、《最胜王经寿量品》偈曰：‘若人住亿劫，尽力常算数，亦复不能知，世尊之寿量。’</p>
<p style="margin-left:24.0pt;text-indent:-24.0pt;">五二、《晋译华严》曰：‘知无量劫是一念，知一念即无量劫。’</p>
<p style="margin-left:24.0pt;text-indent:-24.0pt;">五三、《会疏》曰：‘究谓究竟。畅谓通畅。简异（即不同）因位所得，故曰无极。’</p>
<p style="margin-left:24.0pt;text-indent:-24.0pt;">五四、《华严经》中之十自在：（一）命自在，（二）心自在，（三）资具自在，（四）业自在，（五）受生自在，（六）解自在，（七）愿自在，（八）神力自在，（九）法自在，（十）智自在。</p>
<p style="margin-left:24.0pt;text-indent:-24.0pt;">五五、莲池大师《疏钞》曰：‘灵明洞彻，湛寂常恒；非浊非清，无背无向。大哉真体，不可得而思议者，其唯自性欤！’</p>
<p style="margin-left:24.0pt;text-indent:-24.0pt;">五六、《疏钞》曰：‘澄浊而清，返背而向；越三祇于一念，齐诸圣于片言。至哉妙用，亦不可得而思议者，其唯佛说《阿弥陀经》欤！’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a06"></a><span style="&quot;Times New Roman&quot;;color:#333399;">法藏因地第四<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《甄解》曰：‘以世间配般若，自在即解脱义，王是法身。三一相即，不纵不横，名世自在王。’</p>
<p style="margin-left:24.0pt;text-indent:-24.0pt;">二、《合赞》曰：‘《涅槃梵行品》曰：“云何名如来？如过去诸佛所说不变。云何不变？过去诸佛为度众生，说十二部经，如来亦然，故名如来。”’</p>
<p style="margin-left:24.0pt;text-indent:-24.0pt;">三、《会疏》曰：‘如来义有三：谓法身、报身、应身也。《金刚经》云：“无所从来，亦无所去。”此法身如来也。《转法轮论》云：“第一义谛名如，正觉名来。”此报身如来也。《成实论》云：“乘如来道，来成正觉，故名如来。”此应身如来也。’</p>
<p style="margin-left:24.0pt;text-indent:-24.0pt;">四、《天台寿量品疏》云：‘如者，法如如镜，非因非果，有佛无佛性相常然。遍一切处而无有异为如，不动而至为来。指之为法身如来。’</p>
<p style="margin-left:24.0pt;text-indent:-24.0pt;">五、《大论》曰：‘佛诸结使除尽，得一切智慧，故应受一切天地众生供养。以是故佛名应供。’</p>
<p style="margin-left:24.0pt;text-indent:-24.0pt;">六、《净影疏》曰：‘证灭相应，故名为应。又证灭故。合应供养，故云应供。’</p>
<p style="margin-left:24.0pt;text-indent:-24.0pt;">七、《会疏》曰：‘万行圆成，福惠（即慧）具足，应受天上人间供养，饶益有情，故号应供。’</p>
<p style="margin-left:24.0pt;text-indent:-24.0pt;">八、《维摩经肇注》曰：‘阿耨多罗，秦言无上。三藐三菩提，秦言正遍知。道莫之大，无上也。其道真正，无法不知，正遍知也。’</p>
<p style="margin-left:24.0pt;text-indent:-24.0pt;">九、《净影疏》曰：‘正者理也。于理穷照（即彻照于理体），故云遍知。’</p>
<p style="margin-left:24.0pt;text-indent:-24.0pt;">十、《大论》曰：‘宿命、天眼、漏尽，名为三明。’</p>
<p style="margin-left:24.0pt;text-indent:-24.0pt;">十一、《净影》谓：‘明是证行，证法显了，故名为明。’</p>
<p style="margin-left:24.0pt;text-indent:-24.0pt;">十二、《涅槃经十八》曰：‘明者，名得无量善果。………善果者，名阿耨多罗三藐三菩提。’</p>
<p style="margin-left:24.0pt;text-indent:-24.0pt;">十三、《涅槃经十八》曰：‘行名脚足。………脚足者，名为戒慧。乘戒慧足，得阿耨多罗三藐三菩提，是故名为明行足也。’</p>
<p style="margin-left:24.0pt;text-indent:-24.0pt;">十四、《净影疏》曰：‘龙树说，戒空慧等，名之为行。此二（指戒与空慧）圆具，故名为足。’</p>
<p style="margin-left:24.0pt;text-indent:-24.0pt;">十五、《会疏》曰：‘行足者，谓身口意业，真正清洁。于自愿力一切之行，善修满足，故号明行足。’</p>
<p style="margin-left:24.0pt;text-indent:-24.0pt;">十六、《大论》曰：‘好去者，于种种诸深三摩提（即正定）无量诸大智慧中去。’</p>
<p style="margin-left:24.0pt;text-indent:-24.0pt;">十七、《合赞》曰：‘善者，最初发心；逝者，大般涅槃。如来不舍最初发心，得大涅槃，是故如来名为善逝。’</p>
<p style="margin-left:24.0pt;text-indent:-24.0pt;">十八、《会疏》曰：‘善逝即妙住之义也。谓以无量智慧，能断诸惑，妙出世间，能趣佛果故。’</p>
<p style="margin-left:24.0pt;text-indent:-24.0pt;">十九、《净影疏》曰：‘佛德圆满，更何处去，而言好去，虽无去处，非不能去。如劫尽火，虽非所烧，非不能烧，故得云去。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">二十、《甄解》曰：‘世间者，名为五阴。解者名知。诸佛世尊善知五阴，故名世间解。’</p>
<p style="margin-left:24.0pt;text-indent:-24.0pt;">二一、《净影疏》曰：‘世间解者，是化他智。善解世间，名世间解。’</p>
<p style="margin-left:24.0pt;text-indent:-24.0pt;">二二、《会疏》曰：‘谓世间出世间因果诸法，无不解了，故名世间解。’</p>
<p style="margin-left:24.0pt;text-indent:-24.0pt;">二三、《涅槃经》曰：‘如来者，名无上士。譬如人身，头为最上，非余肢手足等也。佛亦如是，最为尊上，非法僧也。’又曰：‘有所断者，名有上士。无所断者，名无上士。’</p>
<p style="margin-left:24.0pt;text-indent:-24.0pt;">二四、《会疏》曰：‘业惑净尽，更无所断，于三界天人凡圣之中，第一最上无等，故号无上士。’</p>
<p style="margin-left:24.0pt;text-indent:-24.0pt;">二五、《智度论》曰：‘涅槃法无上。佛自知是涅槃，不从他闻。亦将导众生令至涅槃。如诸法中，涅槃无上，众生中佛亦无上。复次，持戒、禅定、智慧，教化众生，一切无有与等者，何况能过，故云无上。’</p>
<p style="margin-left:24.0pt;text-indent:-24.0pt;">二六、《净影疏》曰：‘能善调伏众生，名调御丈夫。’</p>
<p style="margin-left:24.0pt;text-indent:-24.0pt;">二七、《合赞》曰：‘自既丈夫，复调丈夫。故号佛为调御丈夫。若具四法，则名丈夫。何等为四：（一）近善知识。（二）能听法。（三）思惟义。（四）如说修行。’</p>
<p style="margin-left:24.0pt;text-indent:-24.0pt;">二八、《会疏》曰：‘谓具大丈夫力用而说种种诸法，调伏制御一切众生，令离垢染，得大涅槃。’</p>
<p style="margin-left:24.0pt;text-indent:-24.0pt;">二九、《净影疏》曰：‘能以正法近训天人，名天人师。’</p>
<p style="margin-left:24.0pt;text-indent:-24.0pt;">三十、《会疏》曰：‘所有天上人间、魔王外道、释梵天龙，悉皆归命，依教奉行，俱作弟子，故号天人师。’</p>
<p style="margin-left:24.0pt;text-indent:-24.0pt;">三一、《合赞》曰：‘诸佛虽为一切众生无上大师。诸众生中，唯天与人，能发无上大菩提心，是故号佛为天人师。’</p>
<p style="margin-left:24.0pt;text-indent:-24.0pt;">三二、《合赞》曰：‘佛者名觉，既自觉悟，复能觉他。譬如有人觉知有贼，贼无能为。’</p>
<p style="margin-left:24.0pt;text-indent:-24.0pt;">三三、《智度论》曰：‘佛陀，秦言知者。知过去、未来、现在众生数、非众生数，有常无常等一切诸法。菩提树下了了觉知，故名为佛陀。’又曰：‘佛一切智慧成就。故过去、未来、现在，尽不尽、动不动，一切世间了了悉，故为佛陀。’</p>
<p style="margin-left:24.0pt;text-indent:-24.0pt;">三四、《成实论十号品》曰：‘如是九种（指前诸号）具足，于三世十方世界中尊，故名世尊。’（又《智度论》以佛为第十号，以世尊为具十号尊德之总号，与此开合稍异，义无不同。）</p>
<p style="margin-left:24.0pt;text-indent:-24.0pt;">三五、《俱舍论》曰：‘道义云何？谓涅槃路，乘此能往涅槃城故。’</p>
<p style="margin-left:24.0pt;text-indent:-24.0pt;">三六、《华严大疏》曰：‘通至佛果，故名道。’</p>
<p style="margin-left:24.0pt;text-indent:-24.0pt;">三七、《赞阿弥陀佛偈》曰：‘究畅道要无障碍。’</p>
<p style="margin-left:24.0pt;text-indent:-24.0pt;">三八、《汉译》经曰：‘世饶王，闻经修道，欢喜开解，便弃王位，行作比丘。’义寂云：‘准彼经文，世饶王者，亦为法藏在俗时名。’</p>
<p style="margin-left:24.0pt;text-indent:-24.0pt;">三九、‘沙门’义为勤息。《会疏》曰：‘此人勤修善法，息诸恶故。’</p>
<p style="margin-left:24.0pt;text-indent:-24.0pt;">四十、《四十二章经》云：‘辞亲出家，识心达本，解无为法，名为沙门。’</p>
<p style="margin-left:24.0pt;text-indent:-24.0pt;">四一、《探玄记》云，‘藏’有四义：‘（一）含摄，（二）蕴积，（三）出生，（四）无尽。’</p>
<p style="margin-left:24.0pt;text-indent:-24.0pt;">四二、《嘉祥疏》曰：‘在能蕴蓄佛法，故曰法藏。’</p>
<p style="margin-left:24.0pt;text-indent:-24.0pt;">四三、《嘉祥疏》曰：‘称逸群之能，故曰高才。能自胜胜他，故称为勇。坏邪见之明，所以言哲。’</p>
<p style="margin-left:24.0pt;text-indent:-24.0pt;">四四、《净影疏》曰：‘才谓才巧，才德过人，故曰高才。志强名勇。心明称哲。’</p>
<p style="margin-left:24.0pt;text-indent:-24.0pt;">四五、《净影疏》曰：‘此德孤出，名世超异。’</p>
<p style="margin-left:24.0pt;text-indent:-24.0pt;">四六、《会疏》曰：‘不（非）常人所及，故云与世超异。’</p>
<p style="margin-left:24.0pt;text-indent:-24.0pt;">四七、《合赞》曰：‘或约地上发心，则所谓世者，地前世间之义耳。’</p>
<p style="margin-left:24.0pt;text-indent:-24.0pt;">四八、净影云：‘今寻发无上心，是地前世间行，下我发无上正觉之心，是地上出世间行。’</p>
<p style="margin-left:24.0pt;text-indent:-24.0pt;">四九、《甄解》曰：‘说有前（此段）后（第五品），发心无有二。唯是一发心也。’</p>
<p style="margin-left:24.0pt;text-indent:-24.0pt;">五十、《甄解》曰：‘其龙树大士为初地（指所判法藏比丘发心之位），或为八地。………亦是从果向因，大与诸师别也。’</p>
<p style="margin-left:24.0pt;text-indent:-24.0pt;">五一、《法华寿量品》曰：‘我（释尊）实成佛以来，无量无边百千万亿那由他劫。’</p>
<p style="margin-left:24.0pt;text-indent:-24.0pt;">五二、《大乘义章二》云：‘于三宝等净心不疑，名信。’</p>
<p style="margin-left:24.0pt;text-indent:-24.0pt;">五三、《晋译华严经六》云：‘信为道源功德母，………示现开发无上道。’</p>
<p style="margin-left:24.0pt;text-indent:-24.0pt;">五四、《菩提心论》曰：‘求菩提者，发菩提心，修菩提心。’</p>
<p style="margin-left:24.0pt;text-indent:-24.0pt;">五五、《净影疏》曰：‘起行之愿，名为愿力。’</p>
<p style="margin-left:24.0pt;text-indent:-24.0pt;">五六、《会疏》曰：‘愿力者，四弘誓愿能净佛国土，成就众生故。’</p>
<p style="margin-left:24.0pt;text-indent:-24.0pt;">五七、《智度论》曰：‘五根增长，不为烦恼所坏，故名为力。’又‘天魔外道不能阻坏，故名为力。’</p>
<p style="margin-left:24.0pt;text-indent:-24.0pt;">五八、灵峰大师曰：‘念根增长，成就一切出世正念功德，名念力。慧根增长，能遮（止也）通别诸惑，发真无漏，名慧力。’</p>
<p style="margin-left:24.0pt;text-indent:-24.0pt;">五九、《金刚经》曰：‘应无所住，而生其心。’</p>
<p style="margin-left:24.0pt;text-indent:-24.0pt;">六十、《金刚经》曰：‘如如不动。’</p>
<p style="margin-left:24.0pt;text-indent:-24.0pt;">六一、《慈恩上生经疏》曰：‘精谓精纯，无恶杂故。进谓升进，不懈怠故。’</p>
<p style="margin-left:24.0pt;text-indent:-24.0pt;">六二、《法华经序品》曰：‘身色如金山，端严甚微妙。’</p>
<p style="margin-left:24.0pt;text-indent:-24.0pt;">六三、《会疏》曰：‘天下至明，无大于日月。万品光耀，无过于摩尼。若映佛光，皆悉隐蔽。’</p>
<p style="margin-left:24.0pt;text-indent:-24.0pt;">六四、《华严普贤行愿品》曰：‘一切如来语清净，一言具众音声海，随诸众生意乐音，一一流佛辩才海。’</p>
<p style="margin-left:24.0pt;text-indent:-24.0pt;">六五、《普贤行愿品》曰：‘如来功德，假使十方一切诸佛，经不可说不可说佛刹极微尘数劫，相继演说，不可穷尽。若欲成就此功德门，应修十种广大愿行。’</p>
<p style="margin-left:24.0pt;text-indent:-24.0pt;">六六、灵峰大师曰：‘非信不足启愿，非愿不足导行。’</p>
<p style="margin-left:24.0pt;text-indent:-24.0pt;">六七、清省庵法师曰：‘修行急务，立愿居先。愿立则众生可度，心发则佛道堪成。’又曰：‘故知欲学如来乘，必先具发菩萨愿，不可缓也。’</p>
<p style="margin-left:24.0pt;text-indent:-24.0pt;">六八、《大乘义章》曰：‘界别（分别、差别）为界，诸法性别，故名为界。’</p>
<p style="margin-left:24.0pt;text-indent:-24.0pt;">六九、《唐译》为‘演说施戒诸法门，忍辱精勤及定慧。’</p>
<p style="margin-left:24.0pt;text-indent:-24.0pt;">七十、《智度论》曰：‘般若者，秦言智慧。一切诸智慧中，最为第一，无上无比无等，更无胜者。’</p>
<p style="margin-left:24.0pt;text-indent:-24.0pt;">七一、《往生论注》曰：‘般若者，达如之慧名。’</p>
<p style="margin-left:24.0pt;text-indent:-24.0pt;">七二、《大乘义章》曰：‘真心体明，自性无闇，目之为慧。’</p>
<p style="margin-left:24.0pt;text-indent:-24.0pt;">七三、《汉译》曰：‘檀施调伏意，戒忍及精进。如是三昧定，智慧为上最。’</p>
<p style="margin-left:24.0pt;text-indent:-24.0pt;">七四、《嘉祥疏》曰：‘明五度为行，不能出离生死。要须智慧达解本原，方皆过出，故云最上也。’</p>
<p style="margin-left:24.0pt;text-indent:-24.0pt;">七五、《心经》云：‘行深般若波罗蜜多时，照见五蕴皆空，度一切苦厄。’</p>
<p style="margin-left:24.0pt;text-indent:-24.0pt;">七六、《三藏法数》曰：‘究竟即决定终极之义也。谓能觉了染心之源，究竟终穷，同于本觉，故名究竟觉。’</p>
<p style="margin-left:24.0pt;text-indent:-24.0pt;">七七、《大乘义章》曰：‘痴闇之心，体无慧明。故曰无明。’</p>
<p style="margin-left:24.0pt;text-indent:-24.0pt;">七八、《探玄记三》曰：‘三昧，此云等持，离沉浮故。定慧等故，名等也。心不散故，住一境故，名持也。’</p>
<p style="margin-left:24.0pt;text-indent:-24.0pt;">七九、《普贤行愿品》曰：‘诸佛如来以大悲心而为体故。因于众生而起大悲；因于大悲生菩提心；因菩提心成等正觉。譬如旷野沙碛之中有大树王，若根得水，枝叶华果，悉皆繁茂。生死旷野菩提树王，亦复如是。一切众生而为树根，诸佛菩萨而为华果。以大悲水饶益众生，则能成就诸佛菩萨智慧华果。’</p>
<p style="margin-left:24.0pt;text-indent:-24.0pt;">八十、《大日经》曰：‘大悲为根。’</p>
<p style="margin-left:24.0pt;text-indent:-24.0pt;">八一、《行愿品》曰：‘善男子，诸供养中，法供养最。所谓如说修行供养；利益众生供养；摄受众生供养；代众生苦供养；勤修善根供养；不舍菩萨业供养；不离菩提心供养。善男子，如前供养无量功德，比法供养一念功德，百分不及一，千分不及一，百千俱胝那由他分，迦罗分、算分、数分、喻分、优婆尼沙陀分，亦不及一。何以故？以诸如来尊重法故。以如说行，出生诸佛故。若诸菩萨行法供养，则得成就供养如来。如是修行，是真供养故。’</p>
<p style="margin-left:24.0pt;text-indent:-24.0pt;">八二、《普贤行愿品》曰：‘若诸菩萨以大悲水饶益众生，则能成就阿耨多罗三藐三菩提。是故菩提，属于众生。’</p>
<p style="margin-left:24.0pt;text-indent:-24.0pt;">八三、《嘉祥疏》曰：‘修道疾速成佛，故云超绝。’</p>
<p style="margin-left:24.0pt;text-indent:-24.0pt;">八四、《称赞净土经》曰：‘为诸有情宣说甚深微妙之法，令得殊胜利益安乐。’</p>
<p style="margin-left:24.0pt;text-indent:-24.0pt;">八五、《唐译》曰：‘纵沈无间诸地狱，如是愿心终不退。’</p>
<p style="margin-left:24.0pt;text-indent:-24.0pt;">八六、《会疏》曰：‘但有其愿，愿即虚。但有其行，行即虚。要须愿行相扶，所为皆克。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a07"></a><span style="&quot;Times New Roman&quot;;color:#333399;">至心精进第五<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《无量寿经起信论》曰：‘法藏云：“我发无上正觉之心。”当知无上正觉，一切愿王从此出生，一切净土从此建立。才发此心，极乐庄严一时具足，故曰：“至心求道，精进不止，会当克果，何愿不得。”所以者何？一切法不离自心故。’</p>
<p style="margin-left:24.0pt;text-indent:-24.0pt;">二、《会疏》云：‘汝自当知者，例如《法华三止说》，其义深广，不可容易说故。’</p>
<p style="margin-left:24.0pt;text-indent:-24.0pt;">三、六祖曰：‘密在汝边。’</p>
<p style="margin-left:24.0pt;text-indent:-24.0pt;">四、古禅德曰：‘汝自会取好，我不如汝。’</p>
<p style="margin-left:24.0pt;text-indent:-24.0pt;">五、峻谛师曰：‘此含三义：（一）谓法藏菩萨宿殖（同植）深厚。高才勇哲，与世超异。净佛国土之事，久既洞达，虽佛智无所加之。故如汝所知，汝自当行之也。（此复明法藏是从果向因也）（二）谓摄取佛国，各随乐欲。或取秽浊，或求清净，或摄三乘，或愿一乘。故任菩萨意乐，宜摄取之，不用如来之指示也。（三）谓凡于净土，有报有化。法报高妙，非菩萨之分。唯应自分，宜摄取之也。故云“汝自当知”。’</p>
<p style="margin-left:24.0pt;text-indent:-24.0pt;">六、《无量寿经笺注》曰：‘自家势力所及之境土，又我所得之果报界域，谓之境界。’</p>
<p style="margin-left:24.0pt;text-indent:-24.0pt;">七、峻谛师云：‘斯义宏深，非我境界者，亦有三意：（一）谓菩萨常途净土之行。我已知之。今欲得诸佛土之中最胜净土，斯义宏深，非我境界。（二）谓实虽随各自乐欲，应摄取之。今欲五乘齐入报土，斯义宏深，非我境界。（报土乃法身大士所居，今令二乘、人天乘齐入报土，故非凡情所能测。）（三）谓虽法报高妙，非菩萨之分。我能经无量劫，当克获之。（法报二身，经无量劫，必可证悟，但当下尚非其分，故下云非我境界。）斯义宏深（广大谓宏，幽邃谓深），非我境界也。虽有三义不同，抛却己分，专归佛力，斯乃法藏菩萨自开他力门也。’</p>
<p style="margin-left:24.0pt;text-indent:-24.0pt;">八、《会疏》曰：‘高明约具德。深广约愿心。谓持戒禅定，超胜世间，故谓高。方便般若，照究诸法，故谓明。远彻来际无挠（谓能远究达于未来之极处，而无阻挠），故谓深。周摄一切无遗，故谓广也。’</p>
<p style="margin-left:24.0pt;text-indent:-24.0pt;">九、《大智度论》云：‘阿弥陀佛先世时作法藏比丘，佛将导遍至十方，示清净国，令选择净妙之国，以自庄严其国。’</p>
<p style="margin-left:24.0pt;text-indent:-24.0pt;">十、《嘉祥疏》云：‘二百一十亿佛土，善因虽有强弱之分，然所招之土，同是七宝国土之粗妙应现。………粗之言大，妙之言美，明所现二百一十亿皆是大善之土耳。’</p>
<p style="margin-left:24.0pt;text-indent:-24.0pt;">十一、《净影疏》云：‘粗，不精也。说恶说粗，令其舍远。说善说妙，使其修习。’</p>
<p style="margin-left:24.0pt;text-indent:-24.0pt;">十二、《悲华经》曰：所现佛国，‘或有世界，严净妙好。’乃至‘或有世界，有大火灾。’又‘或有世界，纯是菩萨，遍满其国，无有声闻缘觉之名。’又‘或有世界，清净微妙，无诸浊恶。’</p>
<p style="margin-left:24.0pt;text-indent:-24.0pt;">十三、《法集经》云：‘菩萨摩诃萨，得彼诸佛如来天眼。’</p>
<p style="margin-left:24.0pt;text-indent:-24.0pt;">十四、《大智度论》曰：‘天眼彻视，则不动而遍至。十方不来，比丘亦不往。如佛天眼故，十方国土皆悉一时睹见也。’</p>
<p style="margin-left:24.0pt;text-indent:-24.0pt;">十五、《会疏》曰：‘无有此上，故云无上。超胜诸愿，故曰殊胜。谓庄严无上故，受乐无上故，光寿无上故，名号无上故，生因无上故，利益无上故。是总四十八愿大体。’</p>
<p style="margin-left:24.0pt;text-indent:-24.0pt;">十六、《菩萨璎珞经》曰：‘一切众生识，始起一想住于缘。顺第一义谛起名善，背第一义谛起为恶。’</p>
<p style="margin-left:24.0pt;text-indent:-24.0pt;">十七、《唯识论》曰：‘能为此世他世顺益，故名为善。人天乐果，虽于此世能为顺益，非于他世，故不名善。能于此世他世为损，故名不善。恶趣苦果，虽于此世能为违损，非于他世，故非不善。’</p>
<p style="margin-left:24.0pt;text-indent:-24.0pt;">十八、净影判三种善恶：（一）‘顺益为善，违损为恶。’（二）‘顺理为善，违理为恶。’（三）‘体顺为善，体违为恶。’</p>
<p style="margin-left:24.0pt;text-indent:-24.0pt;">十九、天台宗立六种善恶：（一）人天之善。（二）二乘之善。（三）小乘菩萨之善。（四）通教三乘之善。（五）别教菩萨之善。（六）圆教菩萨之善。</p>
<p style="margin-left:24.0pt;text-indent:-24.0pt;">二十、义寂师曰：‘净土之中有粗妙异。粗即变化，妙即受用。’</p>
<p style="margin-left:24.0pt;text-indent:-24.0pt;">二一、《会疏》曰：‘夫国土者，即众生之影响耳。形修（长也）则影长，形短则影促。’</p>
<p style="margin-left:24.0pt;text-indent:-24.0pt;">二二、《净影疏》云：‘天人善恶，泛说一切诸土之因。国土粗妙，泛宣一切诸土之果。’</p>
<p style="margin-left:24.0pt;text-indent:-24.0pt;">二三、《止观》曰：‘一心具十法界。’</p>
<p style="margin-left:24.0pt;text-indent:-24.0pt;">二四、《探玄记》曰：‘一心者，心无异念故。’</p>
<p style="margin-left:24.0pt;text-indent:-24.0pt;">二五、《教行信证文类》曰：‘言一念者，信心无二心。故曰一念，是名一心。一心则清净报土真因也。’</p>
<p style="margin-left:24.0pt;text-indent:-24.0pt;">二六、《汉译》曰：‘我当奉持，当即中住。’</p>
<p style="margin-left:24.0pt;text-indent:-24.0pt;">二七、宗门曰：‘心心不异谓之保。’</p>
<p style="margin-left:24.0pt;text-indent:-24.0pt;">二八、《魏译》云：‘具足五劫，思惟摄取庄严佛国清净之行。’</p>
<p style="margin-left:24.0pt;text-indent:-24.0pt;">二九、《唐译》云：‘于彼二十一亿诸佛土中所有严净之事，悉皆摄受。既摄受已，满足五劫，思惟修习。’</p>
<p style="margin-left:24.0pt;text-indent:-24.0pt;">三十、《宋译》云：‘住一静所，独坐思惟，修习功德，庄严佛刹。发大誓愿，经于五劫。’</p>
<p style="margin-left:24.0pt;text-indent:-24.0pt;">三一、《净影疏》云：‘依愿起行。’又‘故彼法藏于一身中，在彼佛所，五劫修行。’</p>
<p style="margin-left:24.0pt;text-indent:-24.0pt;">三二、《略笺》云：‘斯乃修行之时也。盖五劫之间，思惟励修，修成满所愿之行。其既发愿，不可无行。’</p>
<p style="margin-left:24.0pt;text-indent:-24.0pt;">三三、《合赞》云：‘五劫者，发愿思惟之时节也。’</p>
<p style="margin-left:24.0pt;text-indent:-24.0pt;">三四、《会疏》云：‘盖夫菩萨建立净土，犹如良匠建大城。先沉思图画之。………五劫思惟，如图画之。………’</p>
<p style="margin-left:24.0pt;text-indent:-24.0pt;">三五、嘉祥师云：‘于五劫中，修行发愿也。’</p>
<p style="margin-left:24.0pt;text-indent:-24.0pt;">三六、《宋译》中先曰：‘思惟修习。’后曰：‘发大誓愿，经于五劫。’</p>
<p style="margin-left:24.0pt;text-indent:-24.0pt;">三七、《净影疏》曰：‘法藏自说己愿，令诸菩萨学之同发。’</p>
<p style="margin-left:24.0pt;text-indent:-24.0pt;">三八、《会疏》云：‘菩萨闻之，自发勇猛心。彼既丈夫，我亦尔。彼发妙愿，我不尔乎？故能缘之满足大愿也。’</p>
<p style="margin-left:24.0pt;text-indent:-24.0pt;">三九、《往生论注》云：‘满足往生净土一愿，即一切志愿悉满足。故云满足无量大愿。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a08"></a><span style="color:#333399">发大誓愿第六<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《甄解》曰：‘四十八愿功德成就，而归一正觉，即是南无阿弥陀佛也。是名弘誓本乘海，亦名悲愿一乘。此乃弥陀正觉功德也。正觉功德不可思议者，由誓愿不可思议。’</p>
<p style="margin-left:24.0pt;text-indent:-24.0pt;">二、《行卷》文曰：‘敬白申一切往生人等，弘誓一乘海者，成就无碍无边最胜深妙不可思议至德。何以故？誓愿不可思议故。悲愿喻如大虚空，诸妙功德广无边故。犹如大车乃至犹如大风，普行世间无所碍故。能出三有系缚城，乃至开显方便藏。良可奉持。特可顶戴也。’</p>
<p style="margin-left:24.0pt;text-indent:-24.0pt;">三、《魏译》第三十八愿曰：‘设我得佛，国中天人，欲得衣服，随念即至。如佛所赞应法妙服，自然在身。有求裁缝捣染洗濯者，不取正觉。’第二十四愿曰：‘设我得佛，国中菩萨在诸佛前，现其德本。诸所求欲供养之具，若不如意者，不取正觉。’</p>
<p style="margin-left:24.0pt;text-indent:-24.0pt;">四、《汉译》第二十三愿（《吴译》为第十四愿）曰：‘我作佛时，我国诸菩萨欲饭时，则七宝钵中，生自然百味饭食在前。食已，钵皆自然去。不尔者，我不作佛。’</p>
<p style="margin-left:24.0pt;text-indent:-24.0pt;">五、《会疏》曰：‘如来听其说明，照察丹诚，故云听察。’</p>
<p style="margin-left:24.0pt;text-indent:-24.0pt;">六、‘地狱’此为汉语，梵语为那落迦、泥犁等。《大摄论音义》曰：‘此译有四义：（一）不可乐。（二）不可救济。（三）闇冥。（四）地狱。’</p>
<p style="margin-left:24.0pt;text-indent:-24.0pt;">七、《婆沙论》曰：‘瞻部洲下过五百踰缮那（即由旬），乃有地狱。’</p>
<p style="margin-left:24.0pt;text-indent:-24.0pt;">八、《维摩经肇注》云：‘上由旬六十里，中由旬五十里，下由旬四十里。’</p>
<p style="margin-left:24.0pt;text-indent:-24.0pt;">九、据《俱舍论》兼考《大论》，八大地狱为：（一）等活地狱。彼中罪人遇种种※刺磨捣，苦极身死，然冷风吹之，皮肉还生，等于前活。（二）黑绳地狱。先以黑绳缚罪人肢体，而后斩锯。（三）众合地狱。众多苦具，俱来逼身，合党相害。（四）号叫地狱。逼于众苦，发悲号怨叫之声。（五）大叫地狱。逼于剧苦，更发大哭声。（六）炎热地狱。火随身起，炎炽周围，苦热难堪。（七）大热地狱。热中之极，故曰大热。（八）无间地狱。受苦无间，无有间歇。</p>
<p style="margin-left:24.0pt;text-indent:-24.0pt;">八寒冰狱为：（一）额部陀，此云疱。严寒逼身，体上生疱也。（二）尼刺部陀。严寒逼身，体分疱裂也。（三）呵罗罗（寒逼而自口中所发之颤声）。（四）阿婆婆（同上）。（五）虎虎婆（同上）。（六）※钵罗（青莲花）。严寒逼迫，身分折裂如青莲花也。（七）钵特摩（红莲花）。身分折裂如红莲花也。（八）摩诃钵特罗（大红莲花）。身分折裂如大红莲花也。</p>
<p style="margin-left:24.0pt;text-indent:-24.0pt;">十六游增地狱。八大地狱中每一大狱，皆有四门。每一门外，每附增四狱。名为（一）煻煨增。（二）尸粪增。（三）锋刃增。（四）烈河增。合为十六处，称为十六游增地狱。八大地狱合计共有一百二十八处。亦名近边地狱。</p>
<p style="margin-left:2.25gd">孤独地狱。在山间、旷野、树下、空中，其类无数，受苦无量。地狱苦果，其最重处，一日之中八万四千生死，经劫无量。</p>
<p style="margin-left:24.0pt;text-indent:-24.0pt;">十、《辅行记》云：‘作上品五逆十恶者感之（指最极恶逆者）’</p>
<p style="margin-left:24.0pt;text-indent:-24.0pt;">十一、‘饿鬼’者，《大乘义章八》曰：‘以从他求故，名饿鬼。又常饥虚，故名为饿。恐怯多畏，故名为鬼。’</p>
<p style="margin-left:24.0pt;text-indent:-24.0pt;">十二、《婆沙论》云：‘鬼者畏也，谓虚怯多畏。又威也，能令他畏其威也。又希求名鬼，谓彼饿鬼恒从他人，希求饮食以活性命。’又云：‘有说饥渴增（盛也）故，名鬼。由彼积集，感饥渴业。经百千岁，不得闻水名。岂能得见，况复得触。有说被驱役故，名鬼。恒为诸天处处驱役驰走故。’</p>
<p style="margin-left:24.0pt;text-indent:-24.0pt;">十三、《辅行记》云：‘下品五逆十恶者感之。（指恶逆中最轻者）’</p>
<p style="margin-left:24.0pt;text-indent:-24.0pt;">十四、‘畜生’新译为傍生。《新婆沙论》云：‘其形傍，故行亦傍。以行傍，故形亦傍。是故名傍生。’</p>
<p style="margin-left:24.0pt;text-indent:-24.0pt;">十五、《会疏》云：‘此道遍在诸处。披毛戴角，鳞甲羽毛。四足多足，有足无足。水陆空行，互相吞啖，受苦无量。’</p>
<p style="margin-left:24.0pt;text-indent:-24.0pt;">十六、《辅行记》云：‘作中品五逆十恶者感之。’</p>
<p style="margin-left:24.0pt;text-indent:-24.0pt;">十七、《三启经》云：‘将付琰魔王，随业而受报。胜因生善道，恶业堕泥犁。’</p>
<p style="margin-left:24.0pt;text-indent:-24.0pt;">十八、《俱舍论》云：‘琰魔王国，于此瞻部洲下，过五百踰缮那（即由旬），有琰魔王国。纵广量亦尔。从此展转，散居余处。’</p>
<p style="margin-left:24.0pt;text-indent:-24.0pt;">十九、《长阿含经地狱品》云：‘阎浮提南，大金刚山内，有阎罗王宫，王所治处。纵广六千由旬。’</p>
<p style="margin-left:24.0pt;text-indent:-24.0pt;">二十、《法华经方便品》曰：‘以诸欲因缘，坠堕三恶道。’</p>
<p style="margin-left:24.0pt;text-indent:-24.0pt;">二一、密教中曰：‘大悲为根，菩提为因，方便为究竟。’</p>
<p style="margin-left:24.0pt;text-indent:-24.0pt;">二二、《华严经普贤行愿品》曰：‘诸佛如来以大悲心而为体故。’</p>
<p style="margin-left:24.0pt;text-indent:-24.0pt;">二三、《净土论注》曰：‘佛所得法，名为阿耨多罗三藐三菩提。’</p>
<p style="margin-left:24.0pt;text-indent:-24.0pt;">二四、《法华玄赞》曰：‘“阿”云无。“耨多罗”云上。“三”云正。“藐”云等。又“三”云正。“菩提”云觉。即是无上正等正觉。’</p>
<p style="margin-left:24.0pt;text-indent:-24.0pt;">二五、《大智度论八十五》曰：‘唯佛一人智慧为阿耨多罗三藐三菩提。’</p>
<p style="margin-left:24.0pt;text-indent:-24.0pt;">二六、龙树大士曰：‘若人生彼国，终不堕三趣。’</p>
<p style="margin-left:24.0pt;text-indent:-24.0pt;">二七、善导大师曰：‘乃至成佛，不历生死。’</p>
<p style="margin-left:24.0pt;text-indent:-24.0pt;">二八、善导大师曰：‘诸佛欲显常住不变之相，是故现黄金色。’</p>
<p style="margin-left:24.0pt;text-indent:-24.0pt;">二九、日溪师曰：‘此标中道实相色。’</p>
<p style="margin-left:24.0pt;text-indent:-24.0pt;">三十、《会疏》曰：‘是故愿言，我国人民，纯一金色，无有好恶，彼我平等，情绝违顺。’</p>
<p style="margin-left:24.0pt;text-indent:-24.0pt;">三一、《智度论八十八》谓佛现此大人相者，因‘随此间阎浮提中天竺国人所说，则为现三十二相。’</p>
<p style="margin-left:24.0pt;text-indent:-24.0pt;">三二、《法界次第下》曰：‘如来应化之体，现此三十二相，以表法身众德圆极。使见者爱敬，知有胜德可崇。人天中尊，众圣之王，故为现三十二相。’</p>
<p style="margin-left:24.0pt;text-indent:-24.0pt;">三三、《三藏法数四十八》云：‘（１）足安平相。足里无凹处者。（２）千幅轮相。足下有轮形者。（３）手指纤长相。手指细长者。（４）手足柔软相。手足之柔者。（５）手足缦相。手足指与指间有缦网之纤维，交互连络如鸭鹅者。（６）足跟满足相。跟是足踵。踵圆满无凹处者。（７）足趺高好相。趺者足背也。足背高起而圆满者。（８）※如鹿王相。※为股肉。佛之股肉纤圆如鹿王者。（９）手过膝相。手长过膝者。（　）马阴藏相。佛之男根，密藏体内，如马阴也。（　）身纵广相。头足之高，与张两手之长相齐者。（　）毛孔生青色相。一一毛孔，生青色之毛而不杂乱者。（　）身毛上靡相。身毛之头右旋向上偃伏者。（　）身金色相。身体之色如黄金也。（<span>&nbsp; </span>）常光一丈相。身放光明，四面各一丈者。（　）皮肤细滑相。皮肤软滑者。（&nbsp; ）七处平满相。七处为两足下两掌两肩及顶中。此七处皆平满无缺陷也。（&nbsp; ）两腋满相。腋下充满者。（&nbsp; ）身如狮子相。身体平正，威仪严肃，如狮子王者。（&nbsp; ）身端直相。身形端正，无伛曲者。（&nbsp; ）肩圆满相。两肩圆满而丰腴者。（&nbsp; ）四十齿相。具足四十齿者。（&nbsp; ）齿白齐密相。四十齿皆白净而坚密者。（&nbsp; ）四牙白净相。四牙最大而白者。（&nbsp; ）颊车如狮子相。两颊隆满，如狮子之颊者。（&nbsp; ）咽中津液得上味相。佛之咽喉中，常有津液，凡食物因之得上味也。（&nbsp; ）广长舌相。舌广而长，柔软细薄。展之则覆面而至于发际者。（&nbsp; ）梵音深远相。梵者清净之义，佛之音声清净而远闻也。（&nbsp; ）眼色如绀青相。眼睛之色如绀青者。（&nbsp; ）眼睫如牛王相。眼毛殊胜如牛王也。（&nbsp; ）眉间白毫相。两眉之间有白毫，右旋常放光也。（&nbsp; ）顶成肉髻相。梵音乌瑟腻，译作肉髻。顶上有肉，隆起为髻形者，亦名无间顶相。’</p>
<p style="margin-left:24.0pt;text-indent:-24.0pt;">三四、望西师曰：‘依此愿故，众生生者，皆具诸相，不假修得。问：“具足此相，为华开后，将为前耶？”答：“不待花开，是生得故。”’</p>
<p style="margin-left:24.0pt;text-indent:-24.0pt;">三五、昙鸾大师曰：‘以不同故，高下以形。高下既形，是非以起。是非既起，长沦三有。是故兴大悲心，起平等愿。’</p>
<p style="margin-left:24.0pt;text-indent:-24.0pt;">三六、《甄解》曰：‘小乘前五通，唯依四根本定得。漏尽通，依四禅未至中间及三无色。（‘无色’者，指无色定。文中‘三’字或为‘四’字之误，盖八定者，乃色界之四禅与无色界之四无色定也。）大乘依一切禅悉能之。今此经所说，大异于彼说。一切人天皆以佛愿为所依。故云，阿弥陀如来本愿力为增上缘。《事赞》云：“三明自然乘佛愿。须臾合掌得神通。”岂容同于有漏禅为所依耶？’</p>
<p style="margin-left:24.0pt;text-indent:-24.0pt;">三七、《要集》云：‘不于四静虑中，而修神通因。只是彼土任运生得之果报，不亦乐乎！’</p>
<p style="margin-left:24.0pt;text-indent:-24.0pt;">三八、《甄解》据《大乘义章》云：‘（一）宽狭不同，如《地持》说，声闻二千国土，为通境界。缘觉六千国土，为通境界。（今经中则以亿那由他百千佛刹为通境界，可见差异之甚。）（二）多少不同。二乘一心一作，不能众多。诸佛菩萨化现十方世界，一切色象。一时能现五趣之身。（三）大小不同。二乘化现大身，不能入小。化现小身，不能容大。诸佛菩萨现大身满三千界。能以大身入一尘中。化现小身如微尘，能以小身容受一切。又佛菩萨于一切色物，大能入小，小能容大。二乘不能。（四）迟速不同。二乘欲至远所，多时乃至。以其不同如意通故。诸佛菩萨，一念能至十方世界。以其所得如意通故。（五）虚实不同。二乘所化现一切，相似而已，不得实用。诸佛菩萨所化现，皆能实用。（六）所作不同。诸佛菩萨化无量人，各令有心。随作一事，令人异辨。二乘不能。（七）所现不同。诸佛菩萨但现一身，令人异见。但出一声，令人异闻。安住一土，十方俱现。二乘不能。（八）化根用不同。如《涅槃》说：“诸佛菩萨，六根互用。”二乘不能。（九）自在不同。如《涅槃》说：“诸佛菩萨，凡所为作，身心自在，不相随逐。其身现大，心亦不大。身现小，心亦不小。喜忧等一切皆尔（意谓身现喜，心亦不喜）。”二乘不能。’</p>
<p style="margin-left:24.0pt;text-indent:-24.0pt;">三九、《合赞》云：‘今则大乘不共之通，而更加（弥陀）本愿力，岂混同凡小通。’</p>
<p style="margin-left:24.0pt;text-indent:-24.0pt;">四十、《甄解》曰：‘事谢于往（过去之事）名为宿，往法（过去之法）相续名为命。于此照知无壅，名宿命通。’</p>
<p style="margin-left:24.0pt;text-indent:-24.0pt;">四一、《会疏》云：‘谓能知自身一世二世三世，乃至百千万世宿命及所作之事。亦能知六道众生各各宿命及所作之事，是名宿命通。’</p>
<p style="margin-left:24.0pt;text-indent:-24.0pt;">四二、日澄宪师云：‘不知宿命故，于善不进，于恶不恐。万善懈怠，众恶造作，只为不知宿业也。彼罗汉忆泥犁苦，流血汗。（有阿罗汉忆及先世在地狱中种种惨痛，怖畏之极，流出血汗。）福增（古德之名）见先身骨忽开悟。（又有人）不知先生母，以为妻。不知先世怨，养为子。不知先身父，以为美食等。皆迷宿命事，著今世乐。忽闻本缘，皆生厌心者也。’</p>
<p style="margin-left:24.0pt;text-indent:-24.0pt;">四三、静照云：‘若识宿命，则不自高。忆念过去无数功德。但依佛誓得生此国。’</p>
<p style="margin-left:24.0pt;text-indent:-24.0pt;">四四、澄宪云：‘往生彼国者，先知宿命，深仰佛德。’</p>
<p style="margin-left:24.0pt;text-indent:-24.0pt;">四五、《智度论五》曰：‘天眼所见自地及下地（例如天人，则天道为自地，修罗、人、畜生、鬼、地狱五道为下地）中六道众生诸物，若近若远，若粗若细诸色，莫不能照。’</p>
<p style="margin-left:24.0pt;text-indent:-24.0pt;">四六、《会疏》曰：‘能见六道众生，死此生彼，苦乐等相。及见一切障内障外，世出世间，种种形色，无有障碍也。’</p>
<p style="margin-left:24.0pt;text-indent:-24.0pt;">四七、龙树大士曰：‘二乘中小声闻不作意，一千界为通境。若作意者，见二千国土。大声闻不作意者二千，作意者三千。缘觉小者，不作意二千，作意三千。其大者，作意不作意，皆见三千大千世界事。诸佛菩萨见无量世界事。’</p>
<p style="margin-left:24.0pt;text-indent:-24.0pt;">四八、《宋译》第五愿曰：‘一切皆得清净天眼，能见百千俱胝（百万）那由他（亿）世界，粗细色相………。’</p>
<p style="margin-left:24.0pt;text-indent:-24.0pt;">四九、望西曰：‘或土众生，以不见于诸苦果，故不恐苦因。亦以不见诸乐果，故不修乐因。法藏愍念此等众生，选择此愿摄众生也。’</p>
<p style="margin-left:24.0pt;text-indent:-24.0pt;">五十、《会疏》曰：‘肉眼昧劣，不见一纸之外。但缘目前，思从于此。不见地狱重苦，勤修无勇。不见净土胜乐，欣求念淡。’</p>
<p style="margin-left:24.0pt;text-indent:-24.0pt;">五一、澄宪曰：‘鸣呼悲哉！不见地狱饿鬼之苦果。不见父母师长之受报。厌离心缓，报谢思怠。’</p>
<p style="margin-left:24.0pt;text-indent:-24.0pt;">五二、望西曰：‘上求下化之要，厌苦报德之道，其唯在天眼照视者欤！’</p>
<p style="margin-left:24.0pt;text-indent:-24.0pt;">五三、《渧记》云：‘如《会疏》等言，愿兴约灭恶生善，厌苦欣净。若尔，则非真土（指极乐）所得之益而已。今正约真土所得者，或有净土，其土圣众，虽有天眼，或见二千世界，或见三千世界。不能普见不可说不可说佛刹微尘数佛国。或有净土，其土菩萨，但虽得天眼，而不能圆具五眼。是以殊兴此愿而已。故《愿成就文》曰：‘肉眼清彻，靡不分了。天眼通达，无量无限。等谓得一天眼则圆得五眼。（本经第三十品中，“彼佛刹中，一切菩萨，修行五眼”，是其证也。）是以能见尘数佛国，明照众生，死此生彼，济生利物，常作佛事，是此愿之胜益也。’</p>
<p style="margin-left:24.0pt;text-indent:-24.0pt;">五四、《会疏》曰：‘天耳通者，能闻一切障内障外，苦乐忧喜，语言音声，无壅也。’</p>
<p style="margin-left:24.0pt;text-indent:-24.0pt;">五五、《魏译》曰：‘国中天人，不得天耳。下至闻百千亿那由他诸佛所说，不悉受持者，不取正觉。’</p>
<p style="margin-left:24.0pt;text-indent:-24.0pt;">五六、《唐译》曰︰‘国中有情，不获天耳。乃至不闻亿那由他百千踰缮那外名说法者，不取正觉。’</p>
<p style="margin-left:24.0pt;text-indent:-24.0pt;">五七、澄宪曰︰‘此通至要。地狱众苦之声，饿鬼饥饿之声，闻之镇（‘镇’字或是‘震’、‘俱’之误）增大悲之心。乾闼紧那（天帝之乐神。所弹琉璃之琴，其音普闻此三千大千世界）之乐，神仙诵经之音，闻之常乐寂静之洞（洞者，洞府，指神仙息处）。况诸佛说法，闻悉受持，菩萨对谈，听并渴仰哉！’</p>
<p style="margin-left:24.0pt;text-indent:-24.0pt;">五八、澄宪云︰‘世俗犹以知他心为要，况出世利物乎！’</p>
<p style="margin-left:24.0pt;text-indent:-24.0pt;">五九、《会疏》曰︰‘是故愿言︰我国圣众，不藉修持，自知他心。应其意乐，接化无方也。’</p>
<p style="margin-left:24.0pt;text-indent:-24.0pt;">六十、《魏译》曰︰‘不得见他心智，下至知百千亿那由他诸佛国中众生心念者，不取正觉。’</p>
<p style="margin-left:24.0pt;text-indent:-24.0pt;">六一、《甄解》曰︰‘二乘但知凡夫小圣粗心，不能知细。诸佛菩萨所知微细，乃至佛心，亦能知之。安养菩萨，亦复如是。’</p>
<p style="margin-left:24.0pt;text-indent:-24.0pt;">六二、《会疏》云︰‘此有三︰（一）运身行。谓乘空行，犹如飞鸟。（二）胜解通。谓极远方，作意思维，便能速至。（三）意势通。谓极远方，举心缘时，身即能到。’</p>
<p style="margin-left:24.0pt;text-indent:-24.0pt;">六三、《大论》云︰‘如意通有三种︰（一）能到。（二）转变。（三）圣如意。能到有四种︰一者，身能飞行，如鸟无碍。二者，移远令近，不往而到。三者，此处没彼处出。四者，一念能至。转变者，大能作小，小能作大，一能作多，多能作一。种种诸物，皆能转变。外道辈转变，极久不过七日。诸佛及弟子，转变自在，无有久近。圣如意者，六尘中不可爱不净物，能观令净；可爱净物，能观令不净。是圣如意法，唯佛独有。’</p>
<p style="margin-left:24.0pt;text-indent:-24.0pt;">六四、‘那由他’数也，古说不一。其小者，如《玄应音义》谓‘那由他，当中国十万’。其较大者，则谓‘那由他，隋（隋代称中国为隋）言数千万’。</p>
<p style="margin-left:24.0pt;text-indent:-24.0pt;">六五、《唯识述记七》曰︰‘言分别者，有漏三界心、心所法。以妄分别为自体故。’</p>
<p style="margin-left:24.0pt;text-indent:-24.0pt;">六六、《资持记》曰︰‘寂静即涅槃理也。’</p>
<p style="margin-left:24.0pt;text-indent:-24.0pt;">六七、《往生要集上》曰︰‘一切诸法，本来寂静，非有非无。’</p>
<p style="margin-left:24.0pt;text-indent:-24.0pt;">六八、《华严经》曰︰‘观寂静法，离诸痴闇。’</p>
<p style="margin-left:24.0pt;text-indent:-24.0pt;">六九、《仁王经合疏上》曰︰‘牟尼者，名也。此云寂默。三业（身口意）俱寂默也。’</p>
<p style="margin-left:24.0pt;text-indent:-24.0pt;">七十、《理趣释》曰︰‘牟尼者，寂静义。身口意寂静，故称牟尼。’</p>
<p style="margin-left:24.0pt;text-indent:-24.0pt;">七一、《贤首心经略疏》曰︰‘涅槃，此云圆寂。谓德无不备称圆。障无不尽名寂。’</p>
<p style="margin-left:24.0pt;text-indent:-24.0pt;">七二、《甄解》曰︰‘若约佛所证，则四十八愿，皆入光寿法身。’</p>
<p style="margin-left:24.0pt;text-indent:-24.0pt;">七三、《甄解》曰︰‘又以摄生，则愿愿皆为众生。故云︰“四十八愿，摄受众生。”又云︰“一一誓愿，为众生故。”如是四十八愿，互摄互融，不可思议。’</p>
<p style="margin-left:24.0pt;text-indent:-24.0pt;">七四、望西师云︰‘横摄十方虚空无边，故国土亦无边。国土无边，故众生亦无边。众生无边，故大悲亦无边。大悲无边，故光明亦无边。光明无边，故摄取益无边。以要言之，欲益无边，故光无边。’</p>
<p style="margin-left:24.0pt;text-indent:-24.0pt;">七五、《大法炬陀罗尼经》谓诸佛有两种光明︰‘（一）常光。（二）放光。常光者，谓圆明无碍，无时不照也。放光者，谓以光（使人）惊悟，有时而照，或现或收随宜自在也。今愿所指是常光。’</p>
<p style="margin-left:24.0pt;text-indent:-24.0pt;">七六、《称赞净土佛摄受经》曰︰‘彼如来恒放无量无边妙光，遍照一切十方佛土，施作佛事。’</p>
<p style="margin-left:24.0pt;text-indent:-24.0pt;">七七、《礼赞》云︰‘弥陀世尊，本发深重誓愿，以光明名号，摄化十方。’</p>
<p style="margin-left:24.0pt;text-indent:-24.0pt;">七八、《观经》云︰‘光明遍照十方世界念佛众生，摄取不舍。’</p>
<p style="margin-left:24.0pt;text-indent:-24.0pt;">七九、《法华》曰︰‘寿命无有量，以愍众生故。’</p>
<p style="margin-left:24.0pt;text-indent:-24.0pt;">八十、澄宪赞曰︰‘佛寿无量，化道至德也。谁不渴仰此愿哉！’</p>
<p style="margin-left:24.0pt;text-indent:-24.0pt;">八一、澄宪云︰‘人民寿命无量，净土第一德也。’继释云︰‘修行佛道者，死魔为恐。生死间隔，退缘根本也。见佛闻法，值遇众圣，供养诸佛，亲近善友，自然快乐，无有众苦，其德非一。若寿命短促者，遗恨几计（难计），如玉杯无底故。此愿最至要者也。’</p>
<p style="margin-left:24.0pt;text-indent:-24.0pt;">八二、望西曰︰‘诸乐根本，只在此愿。’</p>
<p style="margin-left:24.0pt;text-indent:-24.0pt;">八三、《群疑论》曰︰‘命极长远。纵令凡夫，还入变易（了分段生死而入变易生死），究竟成佛。’</p>
<p style="margin-left:24.0pt;text-indent:-24.0pt;">八四、澄宪云︰‘阿弥陀佛，弟子无量，三无量中，其一也。’</p>
<p style="margin-left:24.0pt;text-indent:-24.0pt;">八五、《悲华经》曰︰‘无有声闻，辟支佛乘。所有大众，纯是菩萨，无量无边。’</p>
<p style="margin-left:24.0pt;text-indent:-24.0pt;">八六、《会疏》曰︰‘称我名者，此有三义︰（一）诸佛称扬彼佛德号。（二）诸佛咨嗟称名之人。如彼小经，诚证护念称名之人。（三）诸佛亦咨嗟，亦自称彼佛名。’继又释言︰‘三世诸佛，依念弥陀三昧，成等正觉故。’</p>
<p style="margin-left:24.0pt;text-indent:-24.0pt;">八七、《金光明经文句》曰︰‘至心者，彻到心源，尽心实际，故云至心。’</p>
<p style="margin-left:24.0pt;text-indent:-24.0pt;">八八、《华严大疏钞廿三》曰︰‘回者转也，向者趣也。转自万行，趣向三处，故名回向。………三处，谓众生、菩提以及实际。’</p>
<p style="margin-left:24.0pt;text-indent:-24.0pt;">八九、《往生论注下》曰︰‘回向者，回己功德，普施众生，共见阿弥陀如来。生安乐国。’</p>
<p style="margin-left:24.0pt;text-indent:-24.0pt;">九十、《观无量寿经》曰︰‘具足十念，称南无阿弥陀佛。’</p>
<p style="margin-left:24.0pt;text-indent:-24.0pt;">九一、《笺注》曰︰‘十遍称名也。’</p>
<p style="margin-left:24.0pt;text-indent:-24.0pt;">九二、望西曰︰‘经十念顷，专称佛名，为十念也。此言念者，谓称南无阿弥陀佛，经此六字顷，名一念。’</p>
<p style="margin-left:24.0pt;text-indent:-24.0pt;">九三、《般舟经》曰︰‘尔时阿弥陀佛语是菩萨言，欲来生我国者，常念我名，莫有休息，如是得来生我国土。’</p>
<p style="margin-left:24.0pt;text-indent:-24.0pt;">九四、《观经》言︰‘下品下生者，或有众生，作不善业，五逆十恶，具诸不善。………临命终时，遇善知识，为说妙法，教令念佛（观想念佛）。………若不能念彼佛者，应称无量寿佛。如是至心，令声不绝，具足十念，称南无阿弥陀佛。称佛名故，于念念中，除八十亿劫生死之罪。命终之时，见金莲华，犹如日轮，住其人前，如一念顷，即得往生极乐世界。’</p>
<p style="margin-left:24.0pt;text-indent:-24.0pt;">九五、《弥勒发问经》言︰‘具足如是念，即得往生安养国土。凡有十念。何等为十？一者，于一切众生，常生慈心。于一切众生，不毁其行。若毁其行，终不往生。二者，于一切众生，深起悲心，除残害意。三者，发护法心，不惜身命。于一切法，不生诽谤。四者，于忍辱中生决定心。五者，身心清净，不染利养。六者，发一切种智心，日日常念，无有废忘。七者，于一切众生，起尊重心，除我慢意，谦下言说。八者，于世谈话，不生味著。九者，近于觉意，生起种种善根因缘，远离愦闹散乱之心。十者，正念观佛，除去诸根。’</p>
<p style="margin-left:24.0pt;text-indent:-24.0pt;">九六、《宗要》曰︰‘如是十念，既非凡夫（所能）。当知初地以上菩萨，乃能具足十念。’</p>
<p style="margin-left:24.0pt;text-indent:-24.0pt;">九七、望西云︰‘宗家不尔（宗家指善导）。今之十念，但是口称。上尽一形，下至一念，通于三辈，摄于九品，莫不皆往。’</p>
<p style="margin-left:24.0pt;text-indent:-24.0pt;">九八、《观经》曰︰‘如是至心，令声不绝，具足十念。’</p>
<p style="margin-left:24.0pt;text-indent:-24.0pt;">九九、罗什大师曰︰‘譬如有人，于旷野中，值遇恶贼。挥戈拔剑，直来欲杀。其人勤走，视渡一河。若不渡河，首领难全。尔时但念渡河方便。我至江岸，为著衣渡？为脱衣渡？若著衣衲，恐不得过。若脱衣衲，恐不得暇。但有此念，更无他意。当念渡河，即是一念。此等十念，不杂余念。行者亦尔。若念佛名，若念佛相等，无间念佛，乃至十念，如是至心，名为十念。’</p>
<p style="margin-left:24.0pt;text-indent:-24.0pt;">一ＯＯ、《宗要》曰︰‘今经说十念，具此隐密、显了二义。’</p>
<p style="margin-left:24.0pt;text-indent:-24.0pt;">一Ｏ一、义寂云︰‘一一念中，自然具足慈等十念。’</p>
<p style="margin-left:24.0pt;text-indent:-24.0pt;">一Ｏ二、《阿阇世王问五逆经》曰︰‘有五逆罪。若族姓子、族姓女，为此五不救罪者，必入地狱不疑。云何为五？谓杀父，杀母，害阿罗汉，斗乱众僧，起恶意于如来所。’</p>
<p style="margin-left:24.0pt;text-indent:-24.0pt;">一Ｏ三、又《华严孔目章三》曰︰‘五逆，谓害父，害母，害阿罗汉，破僧，出佛身血。初二背恩养，次三坏福田，故名为逆。’</p>
<p style="margin-left:24.0pt;text-indent:-24.0pt;">一Ｏ四、《往生论注上》曰︰‘但令诽谤正法，虽更无余罪，必不得生。何以言之？经云︰五逆罪人堕阿鼻大地狱中，具受一切重罪（但劫尽得出）。诽谤正法人堕阿鼻大地狱中，此劫若尽，复转至他方阿鼻大地狱中，如是展转经百千阿鼻大地狱，佛不记得出时节。以诽谤正法，罪极重故。’又曰︰‘汝但知五逆罪为重，而不知五逆罪，从无正法生。是故谤正法人其罪最重。’</p>
<p style="margin-left:24.0pt;text-indent:-24.0pt;">一Ｏ五、《观经疏》云︰‘此义仰就抑止门中解。如四十八愿中，除谤法五逆者，然此之二业，其障极重。众生若造，直入阿鼻。历劫周慞，无由可出，但如来恐其造斯二过，方便止言，不得往生。亦不是不摄也。………若造还摄得生。虽得生彼，华合迳（过也，至也，见《字汇》）于多劫。此等罪人，在华内时，有三种障︰一者不得见佛及诸圣众。二者不得听闻正法。三者不得历事供养。除此已外，更无余苦。’</p>
<p style="margin-left:24.0pt;text-indent:-24.0pt;">一Ｏ六、《合赞》云︰‘言唯除五逆，诽谤正法，是乃就未造之机，且抑止之而已。若有已造机、已回心，则还摄取，莫有漏也。’</p>
<p style="margin-left:24.0pt;text-indent:-24.0pt;">一Ｏ七、善导大师云︰‘今逢释迦佛末法之遗迹，弥陀本誓愿极乐之要门，一切善恶凡夫得生者，莫不皆乘阿弥陀佛大愿业力，为增上门也。’</p>
<p style="margin-left:24.0pt;text-indent:-24.0pt;">一Ｏ八、《往生论注》云︰‘此生愚痴人既生诽谤，安有愿生佛土之理。’</p>
<p style="margin-left:24.0pt;text-indent:-24.0pt;">一Ｏ九、善导大师云︰‘弘誓门多四十八，偏标念佛最为亲。人能念佛佛还念，专心想佛佛知人。’</p>
<p style="margin-left:24.0pt;text-indent:-24.0pt;">一一Ｏ、善导大师曰︰‘唯有念佛蒙光摄，当知本愿最为强。’</p>
<p style="margin-left:24.0pt;text-indent:-24.0pt;">一一一、《事赞》曰︰‘一一愿言，引第十八。’</p>
<p style="margin-left:24.0pt;text-indent:-24.0pt;">一一二、《甄解》云︰‘四十八愿虽广，悉归第十八愿。’又云︰‘谓由此愿故，使众生生无三恶趣之土，不更恶趣。具相好，现神通，而得灭度。入光寿海故。是以此愿，特为最胜矣。’</p>
<p style="margin-left:24.0pt;text-indent:-24.0pt;">一一三、《笺注》曰︰‘故知四十八愿之中，以此念佛往生之愿，而为本愿中之王也。’</p>
<p style="margin-left:24.0pt;text-indent:-24.0pt;">一一四、肇公曰︰‘道之极者，称曰菩提。秦（指中国）无言以译之。盖是正觉无相之真智乎！’</p>
<p style="margin-left:24.0pt;text-indent:-24.0pt;">一一五、《往生要集》云二种菩提心：（一）缘事菩提心（此即密乘之行愿菩提心），以四弘誓愿为体。（１）众生无边誓愿度。是应身菩提之因。（２）烦恼无数誓愿断。是法身菩提之因。（３）法门无尽誓愿学。是报身菩提之因。（４）无上菩提誓愿证。是求证得佛果菩提也。由前三行愿，具足成就，而证得三身圆满之菩提，还复广利一切众生也。（二）缘理菩提心（此即密乘之胜义菩提心）。一切诸法，本来寂灭，安住于中道实相，而圆成上求下化之愿行。是为最上之菩提心。谓为缘理之菩提心。</p>
<p style="margin-left:24.0pt;text-indent:-24.0pt;">一一六、《劝发菩提心文》曰︰‘发菩提心，诸善中王。’</p>
<p style="margin-left:24.0pt;text-indent:-24.0pt;">一一七、《无量寿经起信论》曰︰‘是知菩提心者，诸佛之本源，众生之慧命。才发此心，已成佛道。以与佛智、不思议智、不可称智、大乘广智、无等无伦最上胜智相应故。’</p>
<p style="margin-left:24.0pt;text-indent:-24.0pt;">一一八、《教行信证文类》曰︰‘信心即是一心也。一心即是真实信心也。是故论主建言一心也。’</p>
<p style="margin-left:24.0pt;text-indent:-24.0pt;">一一九、《探玄记三》曰︰‘一心者，心无异念故。’</p>
<p style="margin-left:24.0pt;text-indent:-24.0pt;">一二Ｏ、《止观四》曰︰‘一心者。修此法时，一心专志，心不余缘（指心中不缘其他一切事物）。’</p>
<p style="margin-left:24.0pt;text-indent:-24.0pt;">一二一、善导大师曰︰‘一心专念弥陀名号。行住坐卧，不问时节久远，念念不舍。’</p>
<p style="margin-left:24.0pt;text-indent:-24.0pt;">一二二、宋灵芝师曰︰‘凡人临终，识神无主。善恶业种，无不发现。或起恶念，或起邪见，或生系恋，或发猖狂。恶相非一，皆名颠倒。’</p>
<p style="margin-left:24.0pt;text-indent:-24.0pt;">一二三、《圆中钞》曰︰‘娑婆众生，虽能念佛，浩浩见思，实未伏断，而能垂终心不颠倒者，原非自力，而能主持，乃全仗弥陀，而来拔济。虽非正念，而能正念。故得心不颠倒，即得往生。’</p>
<p style="margin-left:24.0pt;text-indent:-24.0pt;">一二四、《悲华经》曰︰‘临终之时，我当与大众围绕，现其人前。其人见我，即于我前，得心欢喜。以见我故，离诸障阂。即便舍身，来生我界。’又曰︰‘所有众生，若闻我声（声者名也），发愿欲生我世界者，是诸众生，临命终时，悉令见我，与诸大众，前后围绕。我于尔时，入无翳三昧。以三昧力故，在于其前，而为说法。以闻法故，寻得断除一切苦恼，心大欢喜。故得宝置三昧。以三昧力故，令心得念及无生忍。命终之后，必生我界。’</p>
<p style="margin-left:24.0pt;text-indent:-24.0pt;">一二五、‘阿惟越致’，又作阿鞞跋致。《弥陀要解》云︰‘阿鞞跋致，此云不退。（一）位不退。入圣流，不堕凡地。（二）行不退。恒度生，不堕二乘地。（三）念不退。心心流入萨婆若海。若约此土，藏初果，通见地，别初住，圆初信，名位不退。通菩萨，别十向，圆十信，名行不退。别初地，圆初住，名念不退。’</p>
<p style="margin-left:24.0pt;text-indent:-24.0pt;">一二六、小本云︰‘极乐国土，众生生者，皆是阿鞞跋致。’</p>
<p style="margin-left:24.0pt;text-indent:-24.0pt;">一二七、《要解》云︰‘今净土，五逆十恶，十念成就，带业往生，居下下品者，皆得三不退也。’</p>
<p style="margin-left:24.0pt;text-indent:-24.0pt;">一二八、《要解》云︰‘非心性之极致，持名之奇勋，弥陀之大愿，何以有此。’</p>
<p style="margin-left:24.0pt;text-indent:-24.0pt;">一二九、《观经》曰︰‘应当专心，系念一处，想于西方。’</p>
<p style="margin-left:24.0pt;text-indent:-24.0pt;">一三Ｏ、《教行信证》曰︰‘德本者，如来德号。此德号者，一声称念，至德成就满足，众祸皆转。十方三世德号之本，故曰德本也。’</p>
<p style="margin-left:24.0pt;text-indent:-24.0pt;">一三一、善导大师于《观念法门》释‘厌女转男愿’云︰‘乃由弥陀本愿力故，女人称佛名号，正命终时，即转女身，得成男子。弥陀接手，菩萨投身，坐宝莲上，随佛往生。’又‘一切女人，若不因弥陀名号力者，千劫万劫，恒河沙等劫，终不可得转女身。’</p>
<p style="margin-left:24.0pt;text-indent:-24.0pt;">一三二、《阿弥陀鼓音声王陀罗尼经》曰︰‘西方安乐（即极乐）世界，今现有佛，号阿弥陀。若有四众，能正受持彼佛名号，以此功德，临欲终时，阿弥陀佛即与大众往此人所，令其得见。见已，寻生庆悦，倍增功德。以是因缘，所生之处，永离胞胎秽欲之形，纯处鲜妙宝莲华中，自然化生，具大神通，光明赫奕。’</p>
<p style="margin-left:24.0pt;text-indent:-24.0pt;">一三三、《弥陀疏钞》曰︰‘六趣众生，则中阴之身自求父母。往生善土，则一弹指顷，莲华化生。是莲华者，乃卸凡壳之玄宫，安慧命之神宅。’</p>
<p style="margin-left:24.0pt;text-indent:-24.0pt;">一三四、《大日经疏十五》曰︰‘如世人以莲华为吉祥清净，能悦可众心。今秘藏中，亦以大悲胎藏，妙法莲华，为最秘密吉祥。一切加持法门之身，坐此莲台也。’</p>
<p style="margin-left:24.0pt;text-indent:-24.0pt;">一三五、《大论》曰︰‘生刹利为有势力，生婆罗门家为有智慧；生居士家为大富。故能利益众生。’</p>
<p style="margin-left:24.0pt;text-indent:-24.0pt;">一三六、《会疏》曰︰‘生下贱家，受世轻慢，利济不广。’</p>
<p style="margin-left:24.0pt;text-indent:-24.0pt;">一三七、《法华嘉祥疏》曰︰‘有人言通取一切戒为梵行，别行断淫为梵行。故《大品》曰︰“淫欲障生梵天，何况菩提！”’</p>
<p style="margin-left:24.0pt;text-indent:-24.0pt;">一三八、《法华嘉祥疏》曰︰‘梵行之相者，梵名涅槃，即根本法轮大涅槃也。行即万行，到大涅槃也。’</p>
<p style="margin-left:24.0pt;text-indent:-24.0pt;">一三九、《大日经疏十七》曰︰‘梵谓涅槃。梵行谓修梵行者名。具大涅槃名为梵。’</p>
<p style="margin-left:24.0pt;text-indent:-24.0pt;">一四Ｏ、《尊胜陀罗尼经》曰︰‘诸飞鸟畜生，含灵之类，闻此陀罗尼，一经于耳，尽此一身，更不复受。’</p>
<p style="margin-left:24.0pt;text-indent:-24.0pt;">一四一、《涅槃经》曰︰‘是大涅槃，亦复如是。若有众生，一经耳者，却后七劫，不堕恶趣。’</p>
<p style="margin-left:24.0pt;text-indent:-24.0pt;">一四二、龙树大士曰︰‘彼尊佛刹无恶名，亦无女人恶道怖，乃至无有诸趣恶知识。’</p>
<p style="margin-left:24.0pt;text-indent:-24.0pt;">一四三、《往生论》云︰‘净土果报，离二种讥嫌过，应知。一者体。二者名。体有三种︰一者二乘人。二者女人。三者诸根不具人。无此三过故，名离体讥嫌。名亦有三种，非但无三体，乃至不闻二乘、女人、诸根不具三种名故，名离名讥嫌。’</p>
<p style="margin-left:24.0pt;text-indent:-24.0pt;">一四四、《疏钞》曰︰‘由耳之所闻，唯是诸佛如来万德洪名，菩萨、声闻及诸天善人，种种嘉号，曾无三恶名字，历耳根故。’</p>
<p style="margin-left:24.0pt;text-indent:-24.0pt;">一四五、《阿弥陀经》曰︰‘其佛国土，当无恶道之名，何况有实。是诸众鸟，皆是阿弥陀佛，欲令法音宣流，变化所作。’</p>
<p style="margin-left:24.0pt;text-indent:-24.0pt;">一四六、《弥陀要解》曰︰‘问︰白鹤等，非恶道名耶？答︰既非罪报，则一一名字，皆诠如来功德。所谓究竟白鹤等，无非性德美称，岂恶名哉！’</p>
<p style="margin-left:24.0pt;text-indent:-24.0pt;">一四七、《观经》曰︰‘如意珠王，涌出金色微妙光明。其光化为百宝色鸟。’</p>
<p style="margin-left:24.0pt;text-indent:-24.0pt;">一四八、《会疏》曰︰‘定聚者，具云正定聚。亦言不退转。便是菩萨阿鞞跋致也。云何名正定。凡一切众生，虽根性万殊，以类聚之，不出三种。以必堕六趣为邪定，以升沈随缘为不定，以定至菩提为正定。’</p>
<p style="margin-left:24.0pt;text-indent:-24.0pt;">一四九、善导大师曰︰‘不断烦恼得涅槃，斯示安乐自然德。’</p>
<p style="margin-left:24.0pt;text-indent:-24.0pt;">一五Ｏ、龙树大士云︰‘以信佛因缘，愿生净土，起心立德，修诸行业，佛愿力故，即便往生。以佛力住持，即入大乘正定聚。正定聚者，即是阿鞞跋致不退位也。’</p>
<p style="margin-left:24.0pt;text-indent:-24.0pt;">一五一、《法华经信解品》曰︰‘以三苦故，于生死中，受诸热恼。’</p>
<p style="margin-left:24.0pt;text-indent:-24.0pt;">一五二、《大智度论廿二》曰︰‘人大热闷，得入清凉池中，冷然清了，无复热恼。’</p>
<p style="margin-left:24.0pt;text-indent:-24.0pt;">一五三、《会疏》曰︰‘于自身忘执，计爱憎违顺，是名贪计，是所谓我执也。’</p>
<p style="margin-left:24.0pt;text-indent:-24.0pt;">一五四、罗什大师曰︰‘谓坚固善心，深不可拔，乃名根也。’</p>
<p style="margin-left:24.0pt;text-indent:-24.0pt;">一五五、《三藏法数五》云︰‘金中最刚，故云金刚。’</p>
<p style="margin-left:24.0pt;text-indent:-24.0pt;">一五六、《大藏法数四十一》云︰‘梵语跋折罗，华言金刚。此宝出于金中，色如紫英，百炼不销，至坚至利，可以切玉，世所希有，故名为宝。’</p>
<p style="margin-left:24.0pt;text-indent:-24.0pt;">一五七、《大日经疏一》云︰‘伐折罗即是金刚杵。’</p>
<p style="margin-left:24.0pt;text-indent:-24.0pt;">一五八、《大日经疏一》云︰‘伐折罗，如来金刚智印。’</p>
<p style="margin-left:24.0pt;text-indent:-24.0pt;">一五九、《行宗记二》曰︰‘金刚者，即侍从力士，手持金刚杵，因以得名。’</p>
<p style="margin-left:24.0pt;text-indent:-24.0pt;">一六Ｏ、罗什大师云︰‘天力士，名那罗延。端正雄健也。’</p>
<p style="margin-left:24.0pt;text-indent:-24.0pt;">一六一、《大日经疏十》曰：‘毗纽天有众多别名，即是那罗延天别名也。是佛化身。’</p>
<p style="margin-left:24.0pt;text-indent:-24.0pt;">一六二、《秘藏记》曰︰‘那罗延天，三面，青黄色。右手持轮，乘迦楼罗鸟。’</p>
<p style="margin-left:24.0pt;text-indent:-24.0pt;">一六三、法救云︰‘如来身力无边，犹如心力。’</p>
<p style="margin-left:24.0pt;text-indent:-24.0pt;">一六四、《密迹力士经》云︰‘如来之身成钩锁体，犹如金刚，铿然坚绝，不可破坏。’</p>
<p style="margin-left:24.0pt;text-indent:-24.0pt;">一六五、《仁王经念佛仪轨上》云︰‘此金刚手，即普贤菩萨也。手持金刚杵者，表起正智，犹如金刚，能断我法微细障故。’</p>
<p style="margin-left:24.0pt;text-indent:-24.0pt;">一六六、《圣无动尊大威怒王秘密陀罗尼经》云︰‘此金刚手是法身大士，是故名普贤。即从如来得持金刚杵。其金刚杵五智所成，故名金刚手。’</p>
<p style="margin-left:24.0pt;text-indent:-24.0pt;">一六七、《涅槃经》云︰‘如来身者，是常住身、不可坏身、金刚之身。’</p>
<p style="margin-left:24.0pt;text-indent:-24.0pt;">一六八、《新译仁王经》曰︰‘世尊导师金刚体，心行寂灭转法轮。’</p>
<p style="margin-left:24.0pt;text-indent:-24.0pt;">一六九、《良贲疏》曰︰‘金刚体者，坚固具足。体者身也。佛身坚固，犹如金刚。’</p>
<p style="margin-left:24.0pt;text-indent:-24.0pt;">一七Ｏ、《超日明三昧经下》云︰‘是知大智发外，能照法界，名为光明。’</p>
<p style="margin-left:24.0pt;text-indent:-24.0pt;">一七一、《涅槃经》云︰‘光明名为智慧。’</p>
<p style="margin-left:24.0pt;text-indent:-24.0pt;">一七二、大慧禅师曰︰‘只以此光宣妙法，是法即是此光明，不离是光说此法。’</p>
<p style="margin-left:24.0pt;text-indent:-24.0pt;">一七三、《净影疏》曰︰‘言能辩了，语能才巧，故曰辩才。’</p>
<p style="margin-left:24.0pt;text-indent:-24.0pt;">一七四、《法华文句五》曰︰‘四十余年，蕴在佛心，他无知者。为“秘”。一乘直道，总摄万途。故云“要”也。’</p>
<p style="margin-left:24.0pt;text-indent:-24.0pt;">一七五、《法华嘉祥疏九》曰︰‘言约（简要也）理周（具足也），故称为“要”。昔来隐而不传，目之为“秘”。’</p>
<p style="margin-left:24.0pt;text-indent:-24.0pt;">一七六、《法华经法师品》曰︰‘此经是诸佛秘要之藏，不可分布妄授与人。’</p>
<p style="margin-left:24.0pt;text-indent:-24.0pt;">一七七、《增一阿含》云︰‘若打钟时，一切恶道诸苦，并得停止。’</p>
<p style="margin-left:24.0pt;text-indent:-24.0pt;">一七八、《佛祖统纪六》曰︰‘人命将终，闻钟磬声，增其正念。’</p>
<p style="margin-left:24.0pt;text-indent:-24.0pt;">一七九、《法华》曰︰‘余有一生在，当得一切智。’</p>
<p style="margin-left:24.0pt;text-indent:-24.0pt;">一八Ｏ、《会疏》曰︰‘一生补处者，是等觉位。尚有一生无明（具足应云︰一分生相无明）未破，故曰一生。此品无明，其力最大。唯此后心，以金刚智破之，即补妙觉之位，故曰补处。’</p>
<p style="margin-left:24.0pt;text-indent:-24.0pt;">一八一、《大疏六》曰︰‘今此经宗，言一生者，谓从一而生也。初得净菩提心时，从一实之地，发生无量无边三昧总持尼门。如是一一地中，次第增长，当知亦尔。迄至第十地满足。未至第十一地。尔时，从一实境界，具足发生一切庄严。唯少如来一位，未得证知。更有一转法性生，即补佛处。故名一生补处。’</p>
<p style="margin-left:24.0pt;text-indent:-24.0pt;">一八二、昙鸾大师云︰‘案此经推彼国菩萨或可不从一地至一地。言十地阶次者，是释迦如来，于阎浮提，一应化道耳。他方净土，何必如此。’</p>
<p style="margin-left:24.0pt;text-indent:-24.0pt;">一八三、《小本》曰︰‘为诸众生，说是一切世间难信之法。’</p>
<p style="margin-left:24.0pt;text-indent:-24.0pt;">一八四、《小本》曰︰‘汝等众生，当信是称赞不可思议功德，一切诸佛所护念经。’又曰：‘汝等皆当信受我语，及诸佛所说。’</p>
<p style="margin-left:24.0pt;text-indent:-24.0pt;">一八五、圭峰大师曰︰‘一约自体，体性周遍曰普，随缘成德曰贤。二约诸位，曲济无遗曰普，邻及亚圣曰贤。三约当位，德无不周曰普。调柔善顺曰贤。’</p>
<p style="margin-left:24.0pt;text-indent:-24.0pt;">一八六、《汉译》第廿三愿曰︰‘我国诸菩萨欲饭时，则七宝钵中，生自然百味饭食在前。食已，钵皆自然去。’</p>
<p style="margin-left:24.0pt;text-indent:-24.0pt;">一八七、《魏译》第三十八愿曰︰‘国中天人，欲得衣服，随念即至。如佛所赞应法妙服，自然在身。有求裁缝捣染、浣濯者，不取正觉。’</p>
<p style="margin-left:24.0pt;text-indent:-24.0pt;">一八八、《会疏》释《魏译》曰︰‘佛本何故兴此愿。见或国土，为衣食故，苦役万般。四时不宁处，一生疲贪求。何况禾下丧数千生命，镬中杀无量蚕子，依之沉迷无涯，受苦无穷。是故愿言，我土圣众，衣食住宅，随意现前。著衣吃饭，皆助道法也。’</p>
<p style="margin-left:24.0pt;text-indent:-24.0pt;">一八九、《吴译》曰︰‘欲得自然万种之物，即皆在前，持用供养诸佛。’</p>
<p style="margin-left:24.0pt;text-indent:-24.0pt;">一九Ｏ、《宋译》曰︰‘我以神力，令此供具自至他方诸佛面前，一一供养。’</p>
<p style="margin-left:24.0pt;text-indent:-24.0pt;">一九一、《宋译》曰︰‘所有菩萨，发大道心，欲以真珠璎珞，宝盖幢幡，衣服卧具，饮食汤药，香华伎乐，承事供养他方世界，无量无边诸佛世尊而不能往。我于尔时，令彼他方诸佛世尊，各舒手臂，至我刹中，受是供养。令彼速得阿耨多罗三藐三菩提。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">一九二、《魏译》云︰‘一发念顷，供养无量无数不可思议诸佛世尊，而不失定意。’</p>
<p style="margin-left:24.0pt;text-indent:-24.0pt;">一九三、《会疏》曰︰‘“严”谓庄严，“净”谓清净，“光”谓光明，“丽”谓华丽。“严净”，明体离垢。“光丽”，表相奇特。以长、短、方、圆、大、小等为“形”，以青、赤、白、黑、正、不正为“色”，皆非世间所有，故云“特殊”。’</p>
<p style="margin-left:24.0pt;text-indent:-24.0pt;">一九四、《会疏》曰︰‘点事（指如微点之事相）妙理相即，故谓穷微。无漏之相，实相之相，故谓极妙。’继曰︰‘广略相入，不可思议。故云，无能称量。’</p>
<p style="margin-left:24.0pt;text-indent:-24.0pt;">一九五、《维摩经菩萨行品肇注》曰︰‘佛于树下成道，树名菩提。此树光无不照，香无不熏，形色微妙，随所好（喜也）而见。树出法音，随所好而闻。此如来报（果报也）应（应化也）树也；众生遇者，自然悟道。’</p>
<p style="margin-left:24.0pt;text-indent:-24.0pt;">一九六、《涅槃经》曰︰‘譬如水中，生于莲花，非为希有。火中生者，是乃希有。’</p>
<p style="margin-left:24.0pt;text-indent:-24.0pt;">一九七、《观经》中，大势至菩萨天冠‘有五百宝华。一一宝华，有五百宝台。一一台中，十方诸佛净妙国土广长之相，皆于中现。’</p>
<p style="margin-left:24.0pt;text-indent:-24.0pt;">一九八、《往生论》曰︰‘宫殿诸楼阁，观十方无碍。’昙鸾师注曰︰‘如净明镜。十方国土，净秽诸相，善恶业缘，一切悉现。’</p>
<p style="margin-left:24.0pt;text-indent:-24.0pt;">一九九、《华严经》曰︰‘譬如明净发光金玻璃镜，与十世界等。于彼镜中，见无量刹。一切山川，一切众生，地狱饿鬼，若好若丑，形类若干，悉于中现。’</p>
<p style="margin-left:24.0pt;text-indent:-24.0pt;">二ＯＯ、《会疏》谓此界‘金银虽发辉，无旃檀之香。沉麝虽熏馥，无珠玉之光。’</p>
<p style="margin-left:24.0pt;text-indent:-24.0pt;">二Ｏ一、《华严经》鬻香长者云︰‘阿那婆达池边出沉水香，名莲花藏。若烧一丸，如麻子大，香气普熏阎浮提界。众生闻者，离一切罪，戒品清净。雪山有香，名具足明相。若有众生，嗅此香者，其心决定离诸染著。罗刹界中有香，名海藏，其香但为转轮王用。若烧一丸，香气所熏，王及四军，皆腾虚空，游止自在。善法堂中有香，名香性庄严。若烧一丸，熏彼天众，普令发起念佛之心。须夜摩天有香，名净藏性。若烧一丸，熏彼天众，莫不云集彼天王所，恭敬听闻王所说法，兜率天中有香，名信度※啰。于一生所系菩萨座前，若烧一丸，兴大香云，遍覆法界。普雨一切诸供养具，供养一切如来道场菩萨众会。妙变化天有香，名夺意性。若烧一丸，于七日中，普雨一切不可思议诸庄严具。’</p>
<p style="margin-left:24.0pt;text-indent:-24.0pt;">二Ｏ二、《维摩经香积佛品》云︰‘尔时维摩诘问众香菩萨，香积如来，以何说法’。彼菩萨曰︰‘我土如来，无文字说。但以众香，令诸天人，得入律行。菩萨各各坐香树下。闻此妙香，即获一切德藏三昧。’</p>
<p style="margin-left:24.0pt;text-indent:-24.0pt;">二Ｏ三、《宋译》曰︰‘所有十方一切佛刹，诸菩萨众，闻我名号，应时证得寂静三摩地。’</p>
<p style="margin-left:24.0pt;text-indent:-24.0pt;">二Ｏ四、《会疏》曰︰‘寂静三摩地，无縳无著，故名清净。’</p>
<p style="margin-left:24.0pt;text-indent:-24.0pt;">二Ｏ五、《会疏》曰︰‘止观无碍，故名解脱。’又曰︰‘念佛三昧，能除一切烦恼，能解脱生死，故须名清净解脱三昧。’</p>
<p style="margin-left:24.0pt;text-indent:-24.0pt;">二Ｏ六、憬兴云︰‘普者，即普遍义。等者，即齐等义。所见普广，佛佛皆见，故所住定，名为普等。’</p>
<p style="margin-left:24.0pt;text-indent:-24.0pt;">二Ｏ七、玄一云︰‘由此三昧力，普见诸佛世尊，故言为普。平等现无所不及，故言普等。’</p>
<p style="margin-left:24.0pt;text-indent:-24.0pt;">二Ｏ八、《菩萨念佛三昧经》曰︰‘譬如众生，若依须弥金色之边，其身即与彼山同色。所以然者，山势力故。又如诸水，悉入大海，同其一味。所以然者，以海力故。若人得念佛三昧，亦复如是。’</p>
<p style="margin-left:24.0pt;text-indent:-24.0pt;">二Ｏ九、《文殊般若经》云︰‘念一佛功德，无量无边；亦与无量诸佛无二。’</p>
<p style="margin-left:24.0pt;text-indent:-24.0pt;">二一Ｏ、《赞阿弥陀佛偈》云︰‘我以一心归一佛，愿遍十方无碍入。’</p>
<p style="margin-left:24.0pt;text-indent:-24.0pt;">二一一、《往生论注》云︰‘八地以上菩萨，常在三昧。以三昧力，身不动本处，而能遍至十方，供养诸佛，教化众生。’</p>
<p style="margin-left:24.0pt;text-indent:-24.0pt;">二一二、望西师谓住定供佛︰‘约常途者，初地以上。’又曰︰‘初地以上，虽有此德，八地以上，是无功用。’</p>
<p style="margin-left:24.0pt;text-indent:-24.0pt;">二一三、《疏》曰︰‘纵虽新发意菩萨，闻名字人，能得定惠（即慧）相即，真俗相照，顿得上地菩萨也。’</p>
<p style="margin-left:24.0pt;text-indent:-24.0pt;">二一四、《文殊般若经》曰︰‘念一佛功德，无量无边；亦与无量诸佛无二。不思议佛法等无差别。皆乘一如，成最正觉。悉具无量功德辩才。如是入一行三昧（即念佛三昧）者，尽知恒沙诸佛法界差别相。’</p>
<p style="margin-left:24.0pt;text-indent:-24.0pt;">二一五、《万善同归集》云︰‘齐登解脱之门。咸阐离生之道。’</p>
<p style="margin-left:24.0pt;text-indent:-24.0pt;">二一六、《往生论注》曰︰‘平等，是诸法体相。’又曰︰‘众生见阿弥陀如来相好光明身者，如上种种身业系缚，皆得解脱。入如来家毕竟得平等身业。闻阿弥陀如来至德名号，说法音声，如上种种口业系縳，皆得解脱。入如来家，毕竟得平等口业。若遇阿弥陀如来光照，若闻阿弥陀平等意业，是等众生，种种意业系縳，皆得解脱。入如来家，毕竟得平等意业。’</p>
<p style="margin-left:24.0pt;text-indent:-24.0pt;">二一七、《会疏》曰︰‘（一）菩萨六度，一切功德之本。故名德本。（二）选择摄取果号，能流出六度万行，为众德本原（此乃以持佛号为德本），故名德本。’</p>
<p style="margin-left:24.0pt;text-indent:-24.0pt;">二一八、《魏译》云︰‘第一，第二，第三法忍。’</p>
<p style="margin-left:24.0pt;text-indent:-24.0pt;">二一九、《大乘义章九》云︰‘慧心安法，名之为忍。’</p>
<p style="margin-left:24.0pt;text-indent:-24.0pt;">二二Ｏ、《仁王经》明五忍︰‘（一）伏忍，（二）信忍，（三）顺忍，（四）无生法忍，（五）寂灭忍。’</p>
<p style="margin-left:24.0pt;text-indent:-24.0pt;">二二一、《仁王经私记》云︰‘初地、二地、三地得无漏信，名信忍。四、五、六地趣向无生，名顺忍。七、八、九地，诸念不生，名无生忍。十地、妙觉，得菩提果，名寂灭忍。’</p>
<p style="margin-left:24.0pt;text-indent:-24.0pt;">二二二、《魏译》第三十四愿曰︰‘设我得佛，十方无量不可思议诸佛世界众生之类，闻我名字，不得菩萨无生法忍，诸深总持者，不取正觉。’</p>
<p style="margin-left:24.0pt;text-indent:-24.0pt;">二二三、《宋译》曰︰‘闻我名者，应时即得初忍、二忍，乃至无生法忍。成就阿耨多罗三藐三菩提。’</p>
<p style="margin-left:24.0pt;text-indent:-24.0pt;">二二四、《论注》曰︰‘即见彼佛，未证净心菩萨（指初地至七地），毕竟得证平等法身。’又曰︰‘闻阿弥陀如来至德名号………毕竟得平等口业。’</p>
<p style="margin-left:24.0pt;text-indent:-24.0pt;">二二五、《智度论五十》曰︰‘无生法忍者，于无生灭诸法实相中，信受通达，无碍不退，是名无生忍。’</p>
<p style="margin-left:24.0pt;text-indent:-24.0pt;">二二六、《智度论七十三》曰︰‘无生忍者，乃至微细法不可得，何况大。是名无生。得此无生法，不作不起诸业行。是名得无生法忍。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">二二七、《大乘义章十二》曰︰‘理寂不起，称曰无生。慧安此理，名无生忍。’</p>
<p style="margin-left:24.0pt;text-indent:-24.0pt;">二二八、《楞严经长水疏一》曰︰‘了法无生，印可决定，名无生忍。’</p>
<p style="margin-left:24.0pt;text-indent:-24.0pt;">二二九、《大乘义章十二》曰︰‘如龙树说，初地以上亦得无生。若依《仁王》及《与地经》，无生在七、八、九地。’</p>
<p style="margin-left:24.0pt;text-indent:-24.0pt;">二三Ｏ、《宋译》曰︰‘闻我名号，证无生忍。成就一切平等善根。住无功用，离加行故，不久令得阿耨菩提。’望西释曰︰‘既云无功用，知证第八地。’</p>
<p style="margin-left:24.0pt;text-indent:-24.0pt;">二三一、望西曰︰‘问︰以闻名力，岂得无生？答︰佛愿力故。如《十住论》云︰“过去无数劫，有佛号海德。今现在十方，各得成正觉。皆从彼发愿，闻名定作佛。”’</p>
<p style="margin-left:24.0pt;text-indent:-24.0pt;">二三二、《涅槃疏廿》云︰‘若闻常住二字，生生不堕者，闻有多种，若深能思惟，如说行者，即生生不堕。’</p>
<p style="margin-left:24.0pt;text-indent:-24.0pt;">二三三、《无量寿经钞五》曰︰‘（一）音响忍，由音响而悟解真理者。（二）柔顺忍，慧心柔软，能随顺真理者也。（三）无生法忍，证无生之实性，而离诸相者。是悟道之至极也。’</p>
<p style="margin-left:24.0pt;text-indent:-24.0pt;">二三四、南本《涅槃》曰︰‘无量众生发阿耨菩提心，见少违缘，于阿耨菩提，即便动转。如水中月，水动即动。’</p>
<p style="margin-left:24.0pt;text-indent:-24.0pt;">二三五、《十住菩萨断结经》（节录）︰‘时舍利弗告来会菩萨︰我曩昔，或从一住进至五住，还复退堕而在初住。复从初住至五六住。如是经六十劫中，竟不能到不退转。’</p>
<p style="margin-left:24.0pt;text-indent:-24.0pt;">二三六、《宝雨经》曰︰‘有世界名娑婆，其国有佛名释迦牟尼佛。若诸有情闻彼名，于阿耨菩提得不退转。由彼如来本愿力故。’</p>
<p style="margin-left:24.0pt;text-indent:-24.0pt;">二三七、《会疏》曰︰‘谓难思愿力，一得一切得，不退与三忍，同时具足故。’</p>
<p style="margin-left:24.0pt;text-indent:-24.0pt;">二三八、《十住毗婆沙论》曰︰‘若人疾欲至不退转地者，应以恭敬心，执持称名号。’</p>
<p style="margin-left:24.0pt;text-indent:-24.0pt;">二三九、《小本》曰︰‘若有人已发愿，今发愿，当发愿，欲生阿弥陀佛国者，是诸人等，皆得不退转于阿耨多罗三藐三菩提。’</p>
<p style="margin-left:24.0pt;text-indent:-24.0pt;">二四Ｏ、《会疏》曰︰‘谓三忍不退，悉摄在名号中。称名时，名义不离，自得此等德。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a09"></a><span style="color:#333399">必成正觉第七<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、净影云：‘前所发中，求法身愿、求净土愿，名超世愿。’</p>
<p style="margin-left:24.0pt;text-indent:-24.0pt;">二、《甄解》曰：‘吾祖（善导）言不可思议四十八愿。又云无碍誓愿。世人以谓此四十八愿者，愿愿各头，喻栗与柿相并耳。皆是隔历不融之见而已。今不然，喻如一匹蜀锦，巧织成华果枝叶。似根茎枝叶有别，而所织成，但匹锦耳。今亦如是。虽数有四十八，而但是一正觉善巧所庄严。故曰无碍誓愿。又曰不可思议四十八愿。四十八，一一愿皆具不可思议德故。诸愿相入，而无所隔，名无碍。’</p>
<p style="margin-left:24.0pt;text-indent:-24.0pt;">三、善导大师于《法事赞》中云：‘弘誓多门四十八，偏标念佛最为亲。’</p>
<p style="margin-left:24.0pt;text-indent:-24.0pt;">四、昙鸾师谓：‘法藏菩萨于世间自在王佛所，悟无生法忍，尔时位名圣种性。（此乃《璎珞经》中六种性之第四种，即十地菩萨）于此性中发四十八愿。’</p>
<p style="margin-left:24.0pt;text-indent:-24.0pt;">五、《后出偈经》云：‘发愿踰（超也）诸佛，誓二十四章。’</p>
<p style="margin-left:24.0pt;text-indent:-24.0pt;">六、经中成就文曰‘微妙奇丽，清净庄严，超踰十方一切世界。’</p>
<p style="margin-left:24.0pt;text-indent:-24.0pt;">七、《法华经寿量品》：‘每自作是意，以何令众生，得入无上道，速成就佛身。’</p>
<p style="margin-left:24.0pt;text-indent:-24.0pt;">八、《法华劝持品》曰：‘我不爱身命，但惜无上道。’</p>
<p style="margin-left:24.0pt;text-indent:-24.0pt;">九、《净影疏》曰：‘得果决定（即决定得果），故云必至无上道矣。’</p>
<p style="margin-left:24.0pt;text-indent:-24.0pt;">十、憬兴师曰：‘欲济贫苦，必财施故。’</p>
<p style="margin-left:24.0pt;text-indent:-24.0pt;">十一、《宗镜录九十五》曰：‘以无财法，名为贫穷。’</p>
<p style="margin-left:24.0pt;text-indent:-24.0pt;">十二、《会疏》曰：‘以财济世贫，以法周无福。故曰大施主。’</p>
<p style="margin-left:24.0pt;text-indent:-24.0pt;">十三、《华严经行愿品》云：‘因于众生而起大悲，因于大悲生菩提心，因菩提心成等正觉。’</p>
<p style="margin-left:24.0pt;text-indent:-24.0pt;">十四、《四十二章经》云：‘离欲清净，是最为胜。’</p>
<p style="margin-left:24.0pt;text-indent:-24.0pt;">十五、《观经疏》云：‘舍相入实，名为正念。’</p>
<p style="margin-left:24.0pt;text-indent:-24.0pt;">十六、《会疏》云：‘净慧则是般若波罗蜜。非人天小乘不净之慧，故名净慧。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">十七、《会疏》：‘欲是诸苦之因，施（度）戒（度）能离之。正念是善护助，如著铠入城。忍（度）定（度）能为之。净慧则是般若（度）。精进一度总通五故。是则菩萨六度也。’</p>
<p style="margin-left:24.0pt;text-indent:-24.0pt;">十八、望西师云：‘离欲即无贪，善正念无嗔，净慧无痴，此名梵行。’</p>
<p style="margin-left:24.0pt;text-indent:-24.0pt;">十九、善导大师《定善义》曰：‘一一誓愿为众生’。</p>
<p style="margin-left:24.0pt;text-indent:-24.0pt;">二十、《涅槃经》云：‘光明名为智慧。’</p>
<p style="margin-left:24.0pt;text-indent:-24.0pt;">二一、《超日明三昧经》曰：‘大智发外，能照法界，名为光明。’</p>
<p style="margin-left:24.0pt;text-indent:-24.0pt;">二二、昙鸾大师《赞阿弥陀佛偈》曰：‘佛光能破无明闇，故佛又号智慧光。’</p>
<p style="margin-left:24.0pt;text-indent:-24.0pt;">二三、《俱舍论》曰：‘以诸无知，能覆实义，及障真见，故为冥。’</p>
<p style="margin-left:24.0pt;text-indent:-24.0pt;">二四、《会疏》曰：‘三垢是贪嗔痴。此三垢染心性，故名垢。令众生盲冥，故云冥，是流转因（流转生死之因）。众厄难，是其果。谓六趣四生也。佛光普流清净、欢喜、智慧之德，消除三障之冥。集因既灭（消灭集谛之苦因），苦果盍止（终止流转之苦果）故云广济等。’</p>
<p style="margin-left:24.0pt;text-indent:-24.0pt;">二五、《会疏》曰：‘智慧眼，即智慧。谓众生心中本具智慧眼，由无明幻翳，妄为昏盲。住昏盲中故，以佛眼为彼，认盲为自。佛光普照，开众生心中本慧眼，灭无始时来盲冥，故言“开彼”也。’</p>
<p style="margin-left:24.0pt;text-indent:-24.0pt;">二六、《三藏法数十三》（一）外光明，日月火珠等之光明能除暗者。（二）法光明，妙法能除愚痴之暗者。（三）身光明。诸佛菩萨及诸天等之身有光明，能除暗者。</p>
<p style="margin-left:24.0pt;text-indent:-24.0pt;">二七、《千手陀罗尼经》曰：‘当知其人即是光明藏，一切如来光明所照故。’</p>
<p style="margin-left:24.0pt;text-indent:-24.0pt;">二八、《论注》云：‘佛光明是智慧相也。’</p>
<p style="margin-left:24.0pt;text-indent:-24.0pt;">二九、《思益经》曰：‘如来身者，即是无量光明之藏。’</p>
<p style="margin-left:24.0pt;text-indent:-24.0pt;">三十、《地持经》言：‘乘恶行往，名为恶道。’</p>
<p style="margin-left:24.0pt;text-indent:-24.0pt;">三一、《会疏》云：‘六道，则流转所由。故言恶道。’</p>
<p style="margin-left:24.0pt;text-indent:-24.0pt;">三二、《大乘义章一》曰：‘门别不同，故名为门（即分门别类之义，如部门、门类）。又能通入趣入，名门。’</p>
<p style="margin-left:24.0pt;text-indent:-24.0pt;">三三、《四教仪一》曰：‘门者，以能通为义。佛教所诠正四句法，通行人至真性实相之理。故名为门。’</p>
<p style="margin-left:24.0pt;text-indent:-24.0pt;">三四、《会疏》曰：‘菩提者，则上善所入，故言善趣门。’</p>
<p style="margin-left:24.0pt;text-indent:-24.0pt;">三五、《法华经宝塔品》云：‘持八万四千法藏，为人演说。’</p>
<p style="margin-left:24.0pt;text-indent:-24.0pt;">三六、《俱舍论》云：‘所化有情，有贪嗔等八万烦恼。为对治之，世尊说八万法蕴。’</p>
<p style="margin-left:24.0pt;text-indent:-24.0pt;">三七、《仁王经疏上》曰：‘施物名功，归己曰德。’</p>
<p style="margin-left:24.0pt;text-indent:-24.0pt;">三八、《胜鬘宝窟上》曰：‘恶尽言功，善满曰德。又德者得也。修功所得，故名功德也。’</p>
<p style="margin-left:24.0pt;text-indent:-24.0pt;">三九、《仁王经良贲疏》曰：‘梵云摩尼，此翻为宝。会意翻云，如意宝珠，随意所求皆备足故。’</p>
<p style="margin-left:24.0pt;text-indent:-24.0pt;">四十、《涅槃经九》曰：‘摩尼珠，投于浊水，水即为清。’</p>
<p style="margin-left:24.0pt;text-indent:-24.0pt;">四一、《弥陀疏钞》云：‘明珠投于浊水，浊水不得不清，佛号投于乱心，乱心不得不佛。’</p>
<p style="margin-left:24.0pt;text-indent:-24.0pt;">四二、《智度论四十七》曰：‘于诸法中，法宝是实宝。今世后世乃至涅槃能为利益。’</p>
<p style="margin-left:24.0pt;text-indent:-24.0pt;">四三、《观佛三昧经观佛密行品》云：‘譬有贫人，依豪贵衣食。时有王子出游，执大宝瓶。瓶内藏王宝印。贫者诈来亲附，拿宝瓶逃走。王子觉之，使六大兵乘（骑也）六黑象追之。持瓶人走入空野泽中。毒蛇自四面来，欲啮持瓶者。惶惧而东西驰走。见空泽中有一大树蓊郁。头载宝瓶，攀树而上。时六兵疾驰至树下，贫人见而吞王宝，以手覆面。六黑象以鼻绞树倒之。贫人堕地。身体散坏。唯金印在宝瓶放光。毒蛇见光四散。佛告阿难：住于念佛者。心印不坏。亦复如是。’</p>
<p style="margin-left:24.0pt;text-indent:-24.0pt;">四四、《大集经》曰：‘若人但念阿弥陀，是即无上深妙禅’也。</p>
<p style="margin-left:24.0pt;text-indent:-24.0pt;">四五、《涅槃经八》：‘如来不尔，悉知自地及以他地，是故如来名无碍智。’</p>
<p style="margin-left:24.0pt;text-indent:-24.0pt;">四六、《大集经一》曰：‘无碍智慧无有边，善解众生三业事。’</p>
<p style="margin-left:24.0pt;text-indent:-24.0pt;">四七、《魏译无量寿经下》云：‘佛眼具足，觉了法性，以无碍智，为人演说。’</p>
<p style="margin-left:24.0pt;text-indent:-24.0pt;">四八、《法华经方便品》曰：‘世雄不可量。’</p>
<p style="margin-left:24.0pt;text-indent:-24.0pt;">四九、《净影疏》云：‘世雄，佛之异名。’</p>
<p style="margin-left:24.0pt;text-indent:-24.0pt;">五十、《会疏》曰：‘愿是万行之先导，慧即佛道之眼目。愿以导因行，慧以照佛道。愿慧成满，即名如来，故谓“得为三界雄”。’</p>
<p style="margin-left:24.0pt;text-indent:-24.0pt;">五一、《涅槃经廿七》曰：‘师子吼者，名决定说。’</p>
<p style="margin-left:24.0pt;text-indent:-24.0pt;">五二、《维摩经佛国品》曰：‘演法无畏，犹如师子吼。’</p>
<p style="margin-left:24.0pt;text-indent:-24.0pt;">五三、肇公注曰：‘师子吼，无畏音也。凡所言说，不畏群邪异学。喻师子吼，百兽下之。’</p>
<p style="margin-left:24.0pt;text-indent:-24.0pt;">五四、《往生论》谓三种庄严（佛土、佛、菩萨）‘入一法句故，一法句者，谓清净句。清净句者，谓真实智慧无为法身故。此清净有二种，应知，何等二种：一者，器世间清净。二者，众生世间清净。’</p>
<p style="margin-left:24.0pt;text-indent:-24.0pt;">五五、《会疏》云：‘克谓克成。果谓果遂。’</p>
<p style="margin-left:24.0pt;text-indent:-24.0pt;">五六、《净影疏》云：‘斯愿一偈，请证要（求也）瑞。若定克果，大千应动，空雨妙花。’</p>
<p style="margin-left:24.0pt;text-indent:-24.0pt;">五七、《大品般若经一》曰：‘尔时世尊故在师子座，入师子游戏三昧。以神通力感动三千大千国土，六种震动。东涌西没，西涌东没，南涌北没，北涌南没，边涌中没，中涌边没，地皆柔软，令众生和悦。’</p>
<p style="margin-left:24.0pt;text-indent:-24.0pt;">五八、《智度论八》曰：‘佛何以故震动三千大千世界。答曰：欲令众生知一切皆空无常故。复次如人欲染衣，先去尘土。佛亦如是，先令三千世界众生见佛神力，敬心柔软，然后说法。是故六种动地。’</p>
<p style="margin-left:24.0pt;text-indent:-24.0pt;">五九、《嘉祥疏》云：‘地动表皆行因。雨华明必得果。自然音乐，证妙乐之土，说法化物也。’</p>
<p style="margin-left:24.0pt;text-indent:-24.0pt;">六十、《会疏》曰：‘克果无疑，故云决定。决定中之决定，故言必成。无上正觉，即佛果。无有此上。故名无上。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a10"></a><span style="color:#333399">积功累德第八<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《法界次第》曰：‘广普之缘，谓之为弘。自制其心，名之曰誓。志求满足，故云愿也。’</p>
<p style="margin-left:24.0pt;text-indent:-24.0pt;">二、《观佛三昧经》云：‘佛地果德，真如实相，第一义空。’</p>
<p style="margin-left:24.0pt;text-indent:-24.0pt;">三、《大乘义章二》云：‘据行方便，观达为慧。就实以论，真心体明，自性无闇，目之为慧。’</p>
<p style="margin-left:24.0pt;text-indent:-24.0pt;">四、《大乘义章二》云：‘法绝情妄为真实。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">五、《大乘止观》曰：‘此心即自性清净心，又名真如，亦名佛性，亦名法身，亦名如来藏，亦名法界，亦名法性。’</p>
<p style="margin-left:24.0pt;text-indent:-24.0pt;">六、《教行信证》曰：‘无为法身即是实相，实相即是法性，法性即是真如。真如即是一如。然则弥陀从如来生，示现报应化种种身也。’</p>
<p style="margin-left:24.0pt;text-indent:-24.0pt;">七、《往生论》曰：‘究竟如虚空，广大无边际。’</p>
<p style="margin-left:24.0pt;text-indent:-24.0pt;">八、《净影疏》曰：‘开廓广大，明土广也。’</p>
<p style="margin-left:24.0pt;text-indent:-24.0pt;">九、《嘉祥疏》曰：‘廓以安众为义，明净土广安往生之众，荡然无限极也。’</p>
<p style="margin-left:24.0pt;text-indent:-24.0pt;">十、憬兴师云：‘无量德成故。’</p>
<p style="margin-left:24.0pt;text-indent:-24.0pt;">十一、《法华游意》云：‘妙是精微深远之称。’</p>
<p style="margin-left:24.0pt;text-indent:-24.0pt;">十二、《大日经疏一》云：‘妙名更无等比，更无过上义。’</p>
<p style="margin-left:24.0pt;text-indent:-24.0pt;">十三、《净影疏》：‘超胜独妙，明土胜也。’</p>
<p style="margin-left:24.0pt;text-indent:-24.0pt;">十四、《会疏》云：‘超胜独妙者，明非特广大，其中庄严之事，身土依正，皆悉第一无比，超诸佛刹，最为精。故谓超胜。唯此一土。最不思议，故言独妙。’</p>
<p style="margin-left:24.0pt;text-indent:-24.0pt;">十五、《会疏》曰：一、‘谓法报应化，所出本国故’。二、‘佛身光寿超过诸佛故’。三、‘名号利益，独出难思故’。四、‘令五乘齐入报土故’。五、‘二乘、根缺、女人类，顿转一乘故’。六、‘往生正因，易修易获故’。七、‘生后得果，太顿太高故’。</p>
<p style="margin-left:24.0pt;text-indent:-24.0pt;">十六、《礼赞》曰：‘四十八愿庄严起，超诸佛国最为精。’</p>
<p style="margin-left:24.0pt;text-indent:-24.0pt;">十七、《净影疏》云：‘建立常然，无衰无变，明土常也。’</p>
<p style="margin-left:24.0pt;text-indent:-24.0pt;">十八、《嘉祥疏》云：‘建立常然者，于此间（娑婆）坏劫，而彼（极乐）无改，相续常然。’</p>
<p style="margin-left:24.0pt;text-indent:-24.0pt;">十九、憬兴师云：‘建立常然者，因满果立，无改异故。无衰无变者，不为三灾之所坏故。’</p>
<p style="margin-left:24.0pt;text-indent:-24.0pt;">二十、《佛地论》‘常’有三种：（一）本性常、（二）不断常（三）相续常。</p>
<p style="margin-left:24.0pt;text-indent:-24.0pt;">二一、《三藏法数八》曰：（一）本性常者，即法身也。谓法身本性常住，无生无灭也。（二）不断常者，即报身也。谓报身常依法身，无间断也。（三）相续常者，即应身也。谓应身于十方世界，没已复现，化无穷尽也。</p>
<p style="margin-left:24.0pt;text-indent:-24.0pt;">二二、《华严演义钞卅四》云：‘自性，即凝然常。’</p>
<p style="margin-left:24.0pt;text-indent:-24.0pt;">二三、善导大师《事赞》云：‘极乐无为涅槃界。’又云：‘无衰无变湛然常。’</p>
<p style="margin-left:24.0pt;text-indent:-24.0pt;">二四、望西设问曰：‘既是修因感果之土，而亦有始，宁容得言，非因非果，凝然常耶？’复自答曰：‘修因感果，是始觉智。无为凝然，则本觉理，始觉究竟，无非本觉。’</p>
<p style="margin-left:24.0pt;text-indent:-24.0pt;">二五、《释大衍论》云：‘若得始觉，还同本觉。’谈能证曰（谈到能证之时曰）：‘虽似有始，至所证时，始本不二，本有常住。’</p>
<p style="margin-left:24.0pt;text-indent:-24.0pt;">二六、《大乘密严经》云：‘佛已超过彼，而依密严住。极乐庄严国，世尊无量寿。’又云：‘密严净土，超诸佛国。如无为性，不同微尘。此密严中，诸佛菩萨，并余国土，来此会者，皆如涅槃。’</p>
<p style="margin-left:24.0pt;text-indent:-24.0pt;">二七、《密严经疏》云：‘如无为者，密严土者，即是诸佛他受用土。于法性土，以悲愿力建立故。此净土如法性土，离无常过。以是故说，如无为性。’又云：‘今此密严藏，但于清净如来藏心之所现，故非微尘成。’</p>
<p style="margin-left:24.0pt;text-indent:-24.0pt;">二九、《会疏》云：‘行谓行业，三业所作。德谓福德，行之所感。’又‘非朝夕所得，故云积植。’</p>
<p style="margin-left:24.0pt;text-indent:-24.0pt;">三十、憬兴云：‘内因既离，外缘斯止，故云不著。’</p>
<p style="margin-left:24.0pt;text-indent:-24.0pt;">三一、《观佛三昧经》云：‘尔时会中即有十方诸大菩萨，其数无量，各说本缘，皆依念佛得。’又‘佛告阿难：汝今善持，慎勿忘失。过去、未来、现在三世诸佛，皆说如是念佛三昧。我与十方诸佛及贤劫千佛，从初发心，皆因念佛三昧力故，得一切种智。’</p>
<p style="margin-left:24.0pt;text-indent:-24.0pt;">三三、《安乐集》曰：‘或有三昧，但能除贪，不能除嗔痴；或有三昧，但能除嗔，不能除痴贪；或有三昧，但能除痴，不能除贪嗔；或有三昧，但能除现在障，不能除过去、未来一切诸障。若能常修念佛三昧，无论现在、过去、未来一切诸障，悉皆除也。’</p>
<p style="margin-left:24.0pt;text-indent:-24.0pt;">三四、《探玄记》云：‘无余涅槃名寂静，修彼名行。’</p>
<p style="margin-left:24.0pt;text-indent:-24.0pt;">三五、《资持记》曰：‘寂静，即涅槃理也。’</p>
<p style="margin-left:24.0pt;text-indent:-24.0pt;">三六、《理趣释下》云：‘牟尼者，寂静义。身口意寂静。故称牟尼。’</p>
<p style="margin-left:24.0pt;text-indent:-24.0pt;">三七、《大日经疏》云：‘牟尼者，寂默义也。常寂之土，微妙寂绝，幽深玄远，不可以言说之。如是法界大灭度法，唯佛一人究竟清净，故名牟尼也。’</p>
<p style="margin-left:24.0pt;text-indent:-24.0pt;">三八、《圆觉经》曰：‘虚妄浮心多诸巧见，不能成就圆觉方便。’</p>
<p style="margin-left:24.0pt;text-indent:-24.0pt;">三九、《涅槃经卅八》曰：‘一切恶事，虚妄为本。’</p>
<p style="margin-left:24.0pt;text-indent:-24.0pt;">四十、《二谛义上》云：‘谛是真义。有于凡实，空于圣实，是二皆实。’</p>
<p style="margin-left:24.0pt;text-indent:-24.0pt;">四一、《智度论卅八》云：‘佛法有二谛。一者世谛，二者第一义谛。为世谛故，说有众生。为第一义谛故，说众生无所有。’</p>
<p style="margin-left:24.0pt;text-indent:-24.0pt;">四二、《大乘义章一》云：‘俗谓世俗。世俗所知，故名世谛。真者，是其绝妄之称。’</p>
<p style="margin-left:24.0pt;text-indent:-24.0pt;">四三、《金刚经》曰：以无我、无人、无众生、无寿者，修一切善法。</p>
<p style="margin-left:24.0pt;text-indent:-24.0pt;">四四、《教行信证六》云：‘德本者，如来德号。此德号者，一声称念，至德成满，众祸皆转。十方三世德号之本，故曰德本也。’</p>
<p style="margin-left:24.0pt;text-indent:-24.0pt;">四五、《观佛三昧经》，释尊曰：‘我与十方诸佛及贤劫千佛，从初发心，皆因念佛三昧力故，得一切种智。’</p>
<p style="margin-left:24.0pt;text-indent:-24.0pt;">四六、《佛地经五》曰：‘逼恼身心名苦。’</p>
<p style="margin-left:24.0pt;text-indent:-24.0pt;">四七、《涅槃经》云：‘少欲者，不求不取。知足者，得少不悔恨。’</p>
<p style="margin-left:24.0pt;text-indent:-24.0pt;">四八、《遗教经》云：‘少欲之人，则无谄曲以求人意。亦复不为诸根所牵。行少欲者，心则坦然，无所忧畏。触事有余，常无不足。有少欲者，则有涅槃。是名少欲。汝等比丘，若欲脱诸苦恼，当观知足。知足之法，即是富乐安隐之处。知足之人，虽卧地上，犹为安乐。不知足者，虽处天堂，亦不称意。不知足者，虽富而贫。知足之人，虽贫而富。’</p>
<p style="margin-left:24.0pt;text-indent:-24.0pt;">四九、《法华经劝发品》云：‘是人少欲知足，能修普贤之行。’</p>
<p style="margin-left:24.0pt;text-indent:-24.0pt;">五十、《般若经》云：‘云何菩萨少欲，乃至阿耨菩提尚不欲，何况余欲。是名少欲。云何菩萨知足，得一切种智，是名知足。’</p>
<p style="margin-left:24.0pt;text-indent:-24.0pt;">五一、《大乘义章七》曰：‘善法鲜净，名之为白。’</p>
<p style="margin-left:24.0pt;text-indent:-24.0pt;">五二、《净影疏》云：‘所显之法，出离邪谤，名为清白。’</p>
<p style="margin-left:24.0pt;text-indent:-24.0pt;">五三、《嘉祥疏》曰：‘是无漏明，故云清白。’</p>
<p style="margin-left:24.0pt;text-indent:-24.0pt;">五四、《会疏》云：‘大乘法，名为清白。’</p>
<p style="margin-left:24.0pt;text-indent:-24.0pt;">五五、法住师云：‘忍有三种：一、者安苦忍，谓于世违事能受故。二、他不饶益忍，谓他于己有违损能受故。三、法思维忍，谓于法无分别故。’</p>
<p style="margin-left:24.0pt;text-indent:-24.0pt;">五六、《会疏》曰：‘忍之为德，持戒苦行所不及。能行忍者，可名为有力大人。忍辱正治嗔恚，通断三毒。《宝云经》于菩萨所修法，各说十法。中说忍法，菩萨有十法，能净于忍。何等为十？（一）内忍、（二）外忍、（三）法忍、（四）随佛教忍、（五）无方所忍、（六）修处处忍、（七）非所为忍、（八）不逼恼忍、（九）悲心忍、（十）誓愿忍。（一）内忍。云何名菩萨内忍？菩萨饥渴寒热，忧悲疼痛，身心楚切，能自忍受，不为苦恼。是名内忍。（二）外忍。云何名菩萨外忍。菩萨从他闻恶言骂詈，毁辱诽谤，或毁辱父母兄弟姊妹眷属、和尚阿阇黎师徒同学，或闻毁佛法僧，有如是种种毁訾，菩萨忍辱，不生嗔恚，是名外忍。（三）云何名菩萨法忍。佛于诸经说微妙义，诸法寂静，诸法寂灭如涅槃相，不惊不怖，作是念言：“我若不解是经，不知是法，终不得菩提。”是故菩萨勤求咨问读诵。是名法忍。（四）云何名菩萨随佛教忍。菩萨嗔恼毒心起时，作是思维：“此身从何而生，从何而灭？从我生者，何者是我？从彼生者，何者是彼？法相如是，从何因缘生？”菩萨作是思维时，不见所从生；亦不见所缘起；亦不见从我生，亦不见从彼起；亦不见从因缘生。作是思惟，亦不嗔，亦不恼，亦不毒。嗔怒之力，即便减少。是名随佛教忍。（五）云何名菩萨无方所忍。或有夜忍昼不忍，或昼忍夜不忍；或彼方忍，此方不忍。或此方忍，彼方不忍。或知识边忍，不知识边不忍。菩萨不尔。一切时，一切方，常生忍心，是名无方所忍（六）云何名菩萨修处处忍。有人于父母、师长、夫妻、男女、大小、内外如是中生忍。余则不忍。菩萨忍者，则不如是。如父母边生忍，旃陀罗边生忍。是名修处处忍。（七）云何名菩萨非所为忍。不以事故生忍，不以利故生忍。不以畏故生忍。不以受他恩故生忍。不以相亲友故生忍。不以愧赧故生忍。菩萨常修于忍。是名菩萨非所为忍。（八）云何名菩萨不逼恼忍。若嗔因缘，烦恼未起，不名为忍。若遇嗔因缘时，拳打刀杖，手脚蹴踏，恶口骂詈，于如是中，心不动者，则名为忍。菩萨若有人来起发嗔恚亦忍。不起发嗔恚亦忍。是名菩萨不逼恼忍。（九）云何名菩萨悲心忍。尔时菩萨若作王，若王等，有大功业，为苦众生而作其主。是苦众生，若来骂辱触恼之时，菩萨不以我是主故，而生嗔恚。如是众生，我当拔济，常为拥护，云何而得生于嗔恼。是故我今悲心怜愍，不生忿恚。是名菩萨悲心忍。（十）云何名菩萨誓愿忍。菩萨作是念：我先于诸佛前，曾作狮子吼，发誓愿言，我当成佛，于一切生死淤泥中，为拔诸苦众生。我今欲拔，不应嗔恚，而恼于彼。若我不忍，尚不自度，况利众生等。’</p>
<p style="margin-left:24.0pt;text-indent:-24.0pt;">五七、《会疏》曰：‘内离妄染，故外常温和。故云“和颜”。</p>
<p style="margin-left:24.0pt;text-indent:-24.0pt;">五八、《胜天王般若经》曰：‘菩萨行般若波罗蜜，如是随顺佛清净教。视诸众生，面门先笑，曾无嚬蹙。所以然者，心离秽浊，诸根清净。不染离垢，心不嗔恚。内无恨结。’</p>
<p style="margin-left:24.0pt;text-indent:-24.0pt;">五九、《胜天王般若经》言：‘下声细语软美之言，顺彼意语故。’</p>
<p style="margin-left:24.0pt;text-indent:-24.0pt;">六十、《法华经嘉祥疏二》云：‘谦逊畏难为恭，推其智德为敬。’</p>
<p style="margin-left:24.0pt;text-indent:-24.0pt;">六一、《劝发菩提心文》曰：‘若无世间师长，则不知礼义。若无出世师长，则不解佛法。不知礼义，则同于异类。不解佛法，则何异俗人。’又谓‘一切供养功德中，供养上师最为胜’。</p>
<p style="margin-left:24.0pt;text-indent:-24.0pt;">六二、《会疏》云：‘此（奉事师长）中，含摄孝养父母之句。师者，出世大本；父母，世间福田。菩萨必须恭敬奉侍故。’</p>
<p style="margin-left:24.0pt;text-indent:-24.0pt;">六三、《观经》云：‘孝养父母，奉事师长。’</p>
<p style="margin-left:24.0pt;text-indent:-24.0pt;">六四、《净影疏》云：‘无有虚伪谄曲之心，明离心过。’</p>
<p style="margin-left:24.0pt;text-indent:-24.0pt;">六五、《维摩经佛国品》云：‘直心是菩萨净土。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">六六、肇公曰：‘直心者，谓质直无谄。此心乃是万行之本也。’</p>
<p style="margin-left:24.0pt;text-indent:-24.0pt;">六七、《净影疏》曰：‘彰（表也）行成就。’</p>
<p style="margin-left:24.0pt;text-indent:-24.0pt;">六八、《唯识述记七》曰：‘善资粮者，福智二严。’</p>
<p style="margin-left:24.0pt;text-indent:-24.0pt;">六九、《涅槃记廿七》曰：‘二种庄严：一者智慧，二者福德。若有菩萨具足如是二庄严者，则知佛性。’</p>
<p style="margin-left:24.0pt;text-indent:-24.0pt;">七十、《探玄记三》曰：‘庄严有二义：一是具德义，二交饰义。’</p>
<p style="margin-left:24.0pt;text-indent:-24.0pt;">七一、《大乘义章二》曰：‘粗思名觉，细思名观。’</p>
<p style="margin-left:24.0pt;text-indent:-24.0pt;">七二、《游心法界记》曰：‘言观者，观智。是法离诸情计，故名为观也。’</p>
<p style="margin-left:24.0pt;text-indent:-24.0pt;">七三、《会疏》曰：‘观之字，即三观也。盖夫三谛三观者，万行之要枢，菩萨之肝胆也。’又‘法之一字，即指一切有情非情，生死涅槃诸法。’</p>
<p style="margin-left:24.0pt;text-indent:-24.0pt;">七四、《会疏》曰：‘非空非假、而空而假之譬。则是中谛也。’</p>
<p style="margin-left:24.0pt;text-indent:-24.0pt;">七五、《唯识述记》曰：‘不生不灭，绝名相于常寂之津。’</p>
<p style="margin-left:24.0pt;text-indent:-24.0pt;">七六、《净影疏》曰：‘三昧常寂，止行深也。（‘止行’者，修止之行也。止心一处曰止，乃禅定之异名也。）’</p>
<p style="margin-left:24.0pt;text-indent:-24.0pt;">七七、《遗教经》曰：‘譬如惜水之家，善治堤塘。行者亦尔。为智慧水故，善修禅定，令不漏失。’</p>
<p style="margin-left:24.0pt;text-indent:-24.0pt;">七八、《圆觉》云：‘诸戒定慧及淫怒痴，俱是梵行。’</p>
<p style="margin-left:24.0pt;text-indent:-24.0pt;">七九、《大乘义章十》云：‘言律仪者，制恶之法，说名为律。行依律戒。故号律仪。’</p>
<p style="margin-left:24.0pt;text-indent:-24.0pt;">八十、《行持钞资持记》云：‘通禁制止为律，造作有相名仪。’</p>
<p style="margin-left:24.0pt;text-indent:-24.0pt;">八一、《涅槃经卅一》云：‘戒亦一切善法梯橙。’</p>
<p style="margin-left:24.0pt;text-indent:-24.0pt;">八二、《璎珞本业经下》云：‘一切众生，初入三宝海，以信为本。住在佛家，以戒为本。’</p>
<p style="margin-left:24.0pt;text-indent:-24.0pt;">八三、《五灯会元》云：‘法要有三，曰戒定慧。’</p>
<p style="margin-left:24.0pt;text-indent:-24.0pt;">八四、《普超三昧经一》曰：‘被戒德铠，化度众生。’</p>
<p style="margin-left:24.0pt;text-indent:-24.0pt;">八五、《会疏》释曰：‘以道授他为教，转恶成善为化。引导众生安住正道，建立大心，故云安立。’</p>
<p style="margin-left:24.0pt;text-indent:-24.0pt;">八六、《净土论注》曰：‘无上者，此道穷理尽性，更无过者。’</p>
<p style="margin-left:24.0pt;text-indent:-24.0pt;">八七、《华严大疏钞十三》曰：‘无有能过者，故号为无上。’</p>
<p style="margin-left:24.0pt;text-indent:-24.0pt;">八八、《俱舍论廿五》云：‘道义云何，谓涅槃路。乘此能往涅槃城故。’</p>
<p style="margin-left:24.0pt;text-indent:-24.0pt;">八九、《华严大疏十八》曰：‘通至佛果，故名道。’</p>
<p style="margin-left:24.0pt;text-indent:-24.0pt;">九十、《涅槃无名论》曰：‘夫涅槃之名道也，寂寥虚旷，不可以形名得。微妙无相，不可以有心知。’</p>
<p style="margin-left:24.0pt;text-indent:-24.0pt;">九一、《笺注》曰：‘累积珍宝之库藏也。妙法能济众生之苦厄，故以为喻。’</p>
<p style="margin-left:24.0pt;text-indent:-24.0pt;">九二、《会疏》曰：‘菩萨于多劫积布施持戒功，故自感宝藏涌出应其德。’</p>
<p style="margin-left:24.0pt;text-indent:-24.0pt;">九三、《法华玄赞》云：‘心平性直，语实行敦，齿（年）迈财盈，名为长者。’</p>
<p style="margin-left:24.0pt;text-indent:-24.0pt;">九四、《法华玄赞十》曰：‘守道自恬，寡欲蕴德，名为居士。’</p>
<p style="margin-left:24.0pt;text-indent:-24.0pt;">九五、《会疏》曰：‘姓贵位高，大富年耆，是名长者。多积财宝，深归佛乘，居家丰盈，名居士。’</p>
<p style="margin-left:24.0pt;text-indent:-24.0pt;">九六、《智度论卅二》曰：‘刹利者，王及大臣也。’</p>
<p style="margin-left:24.0pt;text-indent:-24.0pt;">九七、《会疏》曰：‘转轮王者，四洲之主。由轮旋转，威伏一切故。’</p>
<p style="margin-left:24.0pt;text-indent:-24.0pt;">九八、《慧苑音义》曰：‘优钵罗，花号也。其叶狭长，近下小圆，向上渐尖。佛眼似之，经多喻之。’</p>
<p style="margin-left:24.0pt;text-indent:-24.0pt;">九九、《观佛经三》曰‘常以戒香，为身璎珞。’</p>
<p style="margin-left:24.0pt;text-indent:-24.0pt;">一ＯＯ、《戒香经》曰：‘世间所有诸华香，乃至沉檀龙麝如是等香，非遍闻，唯闻戒香遍一切。’</p>
<p style="margin-left:24.0pt;text-indent:-24.0pt;">一Ｏ一、《观经》曰：‘无量寿佛有八万四千相，一一相各有八万四千随形好。’</p>
<p style="margin-left:24.0pt;text-indent:-24.0pt;">一Ｏ二、《法界次第下》云：‘相好乃同是色法，皆为庄严颢发佛身。但相总而好别。相若无好，则不圆满。轮王释梵亦有相。以无好故。相不微妙。’</p>
<p style="margin-left:24.0pt;text-indent:-24.0pt;">一Ｏ三、《智度论》曰：‘相粗而好细。众生见佛则见相。好则难见故。又相者余人共得。好者或共或不共。以是故，相好别说。’</p>
<p style="margin-left:24.0pt;text-indent:-24.0pt;">一Ｏ四、《维摩经》云：‘以施报故，手出无尽宝物，如五河流，故名妙臂。’</p>
<p style="margin-left:24.0pt;text-indent:-24.0pt;">一Ｏ五、净影曰：‘手出供具，供养诸佛。’</p>
<p style="margin-left:24.0pt;text-indent:-24.0pt;">一Ｏ六、义寂云：‘施诸有情，供养三宝。’</p>
<p style="margin-left:24.0pt;text-indent:-24.0pt;">一Ｏ七、《唐译》云：‘诸宝香华、幢幡缯盖、上妙衣服、饮食汤药，及诸伏藏珍玩所须，皆从菩萨掌中自然流出。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a11"></a><span style="color:#333399">圆满成就第九<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《会疏》曰：‘今言于一切法而得自在，成就世自在王佛之果故也。言一切法者，即四十八愿之法也。谓庄严净土法，摄取众生法，庄严法身法等也。’</p>
<p style="margin-left:24.0pt;text-indent:-24.0pt;">二、彭际清曰：‘法藏以无量心，发无量愿，起无量行，无不一一称真如法界。众生无量，国土无量。菩萨随顺众生，经不可说、不可说那由他劫，入不可说、不可说恒沙河佛土，悉以无量行海而严净之。所以者何？以法界本无量故。如是严净无量佛土，度脱无量众生，而实无佛土可严，亦无众生可度。所以者何？以法界即非法界故。斯则悲智双融，理事无碍。故能“于一切法而得自在。”’</p>
<p style="margin-left:24.0pt;text-indent:-24.0pt;">三、《法华经》云：‘诸佛随宜说法，意趣难解。所以者何？我以无数方便，种种因缘，譬喻言辞，演说诸法。是法非思量分别之所能解。唯有诸佛，乃能知之。所以者何？诸佛世尊，唯以一大事因缘故，出现于世。舍利弗：云何名诸佛世尊，唯以一大事因缘故，出现于世。诸佛世尊欲令众生开佛知见，使得清净故，出现于世；欲示众生佛之知见故，出现于世；欲令众生悟佛知见故，出现于世；欲令众生入佛知见道故，出现于世。舍利弗：是为诸佛以一大事因缘故，出现于世。’</p>
<p style="margin-left:24.0pt;text-indent:-24.0pt;">四、《圆觉经》云：‘未出轮回，而辨圆觉，彼圆觉性，即同流转。’</p>
<p style="margin-left:24.0pt;text-indent:-24.0pt;">五、南泉云：‘说作如如，早变了也。’</p>
<p style="margin-left:24.0pt;text-indent:-24.0pt;">六、《法华论疏》云：‘具足无余，不可破坏，故云成就。’</p>
<p style="margin-left:24.0pt;text-indent:-24.0pt;">七、《往生论注》曰：‘依本法藏菩萨四十八愿，今日阿弥陀如来自在神力。愿以成力，力以就愿。愿不徒然，力不虚设。力愿相符，毕竟不差，故曰成就。’</p>
<p style="margin-left:24.0pt;text-indent:-24.0pt;">八、《法华经普贤劝发品》云：‘若善男子、善女人，成就四法，于如来灭后，当得是法华经。一者，为诸佛护念。二者，植众德本。三者，入正定聚。四者，发救一切众生之心。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">九、《往生论》曰：‘又向说观察庄严佛土功德成就。庄严佛功德成就。庄严菩萨功德成就。此三种成就愿心庄严，应知。略说入一法句故。一法句者，谓清净句。清净句者，谓真实智慧无为法身故。’</p>
<p style="margin-left:24.0pt;text-indent:-24.0pt;">十、《往生论注》云：‘此庄严事，纵使毗首羯磨（毗首羯磨乃天帝名。此天善工艺，巧变化，司建筑）工称妙绝，积思竭想，岂能取图（描绘也）。性者，本义也。能生既净，所生焉得不净。故经言“随其心净，则佛土净”。’</p>
<p style="margin-left:24.0pt;text-indent:-24.0pt;">十一、《法华嘉祥疏》曰：‘畏则为威，爱则为德。又折伏为威，摄受为德。’</p>
<p style="margin-left:24.0pt;text-indent:-24.0pt;">十二、《探玄记》云：‘大以包容为义，广则体极（本体极圆）用周（妙用周遍）’</p>
<p style="margin-left:24.0pt;text-indent:-24.0pt;">十三、《大乘密严经》云：大日如来‘依于难思定，现于众妙色。色相无有边，非余所能见，极乐庄严国，世尊无量寿。’又云：‘密严净土，超诸佛国。如无为性，不同微尘。’又《密严法藏疏》云：‘密严土者即是诸佛他受用土。’又云：‘今此密严但于清净如来藏心之所现。’</p>
<p style="margin-left:24.0pt;text-indent:-24.0pt;">十四、《往生论》曰：‘以一心专念作愿生彼………得入莲华藏世界。’</p>
<p style="margin-left:24.0pt;text-indent:-24.0pt;">十五、《金刚顶经》曰：‘唯此佛刹，尽以金刚自性清净所成，密严华藏。’</p>
<p style="margin-left:24.0pt;text-indent:-24.0pt;">十六、《金刚经》曰：‘如来者，无所从来，亦无所去，故名如来。’</p>
<p style="margin-left:24.0pt;text-indent:-24.0pt;">十七、《金刚破空论》曰：‘以真如无别处所，可从彼来。生死无别处所，可从此去，故以有缘则现，譬如水清月现，月实不来。缘尽则隐，譬如水浊月隐，月实不去故。’</p>
<p style="margin-left:24.0pt;text-indent:-24.0pt;">十八、《涅槃》云：‘诸行无常，是生灭法。生灭灭已，寂灭为乐。’</p>
<p style="margin-left:24.0pt;text-indent:-24.0pt;">十九、《首楞严观音圆通章》云：‘生灭灭已。寂灭现前。’</p>
<p style="margin-left:24.0pt;text-indent:-24.0pt;">二十、《金刚经》云：‘过去心不可得，现在心不可得。未来心不可得。’</p>
<p style="margin-left:24.0pt;text-indent:-24.0pt;">二一、《信心铭》最末一句为‘无去来今’。</p>
<p style="margin-left:24.0pt;text-indent:-24.0pt;">二二、《法华经寿量品》云：‘若有众生，来至我所。我以佛眼，观其信等，诸根利钝。随所应度，处处自说，名字不同，年纪大小。亦复现言，当入涅槃。又以种种方便说微妙法，能令众生发欢喜心。’</p>
<p style="margin-left:24.0pt;text-indent:-24.0pt;">二三、《上都仪》云：‘归命三宝，要指方立相，住心取境，以凡夫系心，尚不可得，况离相耶？’</p>
<p style="margin-left:24.0pt;text-indent:-24.0pt;">二四、《观经》曰：‘阿弥陀佛，去此不远。’</p>
<p style="margin-left:24.0pt;text-indent:-24.0pt;">二五、《弥陀疏钞》曰：‘分明在目前，亦何尝远。’</p>
<p style="margin-left:24.0pt;text-indent:-24.0pt;">二六、《弥陀要解》谓‘极乐’乃‘永离众苦，第一安隐之谓’。</p>
<p style="margin-left:24.0pt;text-indent:-24.0pt;">二七、《弥陀疏钞》曰：‘显至极之乐，非人天一切诸乐之比。’</p>
<p style="margin-left:24.0pt;text-indent:-24.0pt;">二八、《弥陀疏钞》曰：‘四土者，一曰常寂光土。经云：“毗卢遮那遍一切处，其佛住处，名常寂光。”是极果人所居。二曰，实报庄严土。行真实法，感殊胜报。七宝庄严，具净妙五尘故。亦云无障碍土。以色心不二，毛刹相容故。是法身大士所居。三曰，方便有余土。断四住惑，属方便道。无明未尽，名曰有余。是三乘圣人所居。四曰，凡圣同居土。是四圣六凡之所共居。’</p>
<p style="margin-left:24.0pt;text-indent:-24.0pt;">二九、《弥陀疏钞》云：‘随其机异，所见亦异。有于同居见寂光土；有于同居见实报土；有于同居见方便土；有于同居但见本土。如《像法决疑经》云：“今日坐中无央数众，或见此处山林、地土、砂砾；或见七宝；或见是诸佛行处；或即是不思议诸佛境界。”皆随机异见也。’</p>
<p style="margin-left:24.0pt;text-indent:-24.0pt;">三十、《弥陀要解》云：‘今云极乐世界，正指同居净土。亦即横具上三净土也。’又云：‘今约信愿行三。弥陀名号不可思议，故能令凡夫所感同居极乐，最极清净也。此则十方佛土所无，极乐同居独擅，方是极乐净土宗旨。’</p>
<p style="margin-left:24.0pt;text-indent:-24.0pt;">三一、《弥陀要解》云︰‘今云阿弥陀佛，正指同居土中，示生化身。仍复即报即法也。’</p>
<p style="margin-left:24.0pt;text-indent:-24.0pt;">三二、《圆中钞》云︰‘随土感见，三身有异。随机感见，四土不同。’</p>
<p style="margin-left:24.0pt;text-indent:-24.0pt;">三三、《弥陀疏钞》曰︰‘智觉云︰“总持教中，说三十七佛，皆毗卢遮那一佛所现。谓遮那内心，证自受用，成于五智。自当中央法界清净智。次从四智，流出四方四如来。其妙观察智，流出西方极乐世界无量寿如来。”则一佛而双二土也。’</p>
<p style="margin-left:24.0pt;text-indent:-24.0pt;">三四、日兴教大师《阿弥陀秘释》云︰‘一者无量寿。法身如来居法界宫，不生不灭。是故大日如来或名无量寿佛。二者无量光。法身如来妙观察智光，遍照无量众生，无量世界，常恒施利益。故大日如来或名无量光佛。等等’（大日即毗卢）</p>
<p style="margin-left:24.0pt;text-indent:-24.0pt;">三五、《阿弥陀秘释》云︰‘阿字，一心平等本初不生义。弥字，一心平等无我大我义。陀字，一心诸法如如寂静义。又阿字佛部义。示理智不二，法界体相故。弥字，莲华部义。妙观察智，生法二空，实相本来不染六尘，如莲花故。陀字金刚部义。如来妙智，自性坚固，能破一切妄想怨敌故。又阿字，空义。一心法体本自妄相空无故。弥字，假有义。一心平等，诸法如幻假有故。陀字，中道义。一心平等，诸法离二边，无定相可得故。又阿字，有义。一心体相，本有不生，无灭尽故。弥字，空义。一心诸法，自性不可得故。陀字，不空义，一心诸法，本来法身功德，无断绝故。又阿字，因义。佛界众生，因一心觉，因一心迷故。弥字，行义。断人法二我，证生法不空，至佛果故。陀字，果义。示不二一心如如理智，是则佛果故。如是差别法门，即名字相。又如是字相，互无定相。如帝网珠，不可取舍。一心平等，不可得故。’又曰︰‘是故唱阿弥陀三字，灭无始重罪。念阿弥陀一佛，成无终福智。如帝网一珠，顿现无尽宝珠。弥陀一佛，速满无边性德也。’</p>
<p style="margin-left:24.0pt;text-indent:-24.0pt;">三七、《阿字观》曰︰‘自阿字一出一切陀罗尼，自一切陀罗尼生一切佛。’</p>
<p style="margin-left:24.0pt;text-indent:-24.0pt;">三八、《法华经化城喻品》云︰‘乃往过去，无量无边、不可思议阿僧祗劫，尔时有佛，名大通智胜如来。’又‘其佛未出家时，有十六子。’</p>
<p style="margin-left:24.0pt;text-indent:-24.0pt;">三九、‘尔时十六王子，皆以童子出家，而为沙弥。’‘我今语汝︰彼佛弟子十六沙弥，今皆得阿耨多罗三藐三菩提，于十方国土，现在说法。………西方二佛，一名阿弥陀（是第九子）。………第十六我释迦牟尼佛，于娑婆国土，成阿耨多罗三藐三菩提。’</p>
<p style="margin-left:24.0pt;text-indent:-24.0pt;">四十、《法华寿量品》云︰‘尔时佛告大菩萨众，诸善男子︰今当分明宣语汝等。是诸世界，若著微尘，及不著者，尽以为尘，一尘一劫，我成佛以来，复过于此百千万亿那由他阿僧祗劫。’又︰‘如来见诸众生，乐于小法。德薄垢重者，为是人说，我少出家，得阿耨多罗三藐三菩提。然我实成佛以来。久远若斯，但以方便，教化众生，令入佛道，作如是说。’</p>
<p style="margin-left:24.0pt;text-indent:-24.0pt;">四一、灵芝《弥陀经疏》云︰‘《楞严势至章》云︰“我于往昔恒河沙劫，有佛出世，名无量光。十二如来相继一劫。”准大本（指《无量寿经》）中，即弥陀也。（其意为︰根据《无量寿经》，《楞严》中之无量光如来即阿弥陀佛）今经（指《阿弥陀经》）大本，皆言十劫。乃是一期赴机之说，不足为疑。’</p>
<p style="margin-left:24.0pt;text-indent:-24.0pt;">四二、《笺注》云︰‘依真宗（指密宗）之教意。则西方之阿弥陀，于胎藏界主证菩提之德，于金刚界主大智慧门。妙观察智之所成也。然则大日如来成道之年劫，不可说，不可思议。弥陀之成道，亦不可说，不可思议。’</p>
<p style="margin-left:24.0pt;text-indent:-24.0pt;">四三、彭际清居士曰︰‘不唯尔时（释尊说法时），名为现在。乃至于今，以及后后无尽，同名现在。以佛寿无量也。’</p>
<p style="margin-left:24.0pt;text-indent:-24.0pt;">四四、《观经》云︰‘六十万亿那由他恒沙由旬之身’</p>
<p style="margin-left:24.0pt;text-indent:-24.0pt;">四五、《疏钞》又云︰‘有谓说法是应身报身。有谓三身齐说。各随机宜。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a12"></a><span style="color:#333399">皆愿作佛第十<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《观经》曰：‘诸佛如来是法界身，入一切众生心想中。’</p>
<p style="margin-left:24.0pt;text-indent:-24.0pt;">二、省庵师云︰‘修行急务，立愿居先。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">第三卷<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《秘藏记》曰︰‘华藏世界义。华者，理也。理遍法界，藏诸法于其中。故曰华藏。是华藏世界者，最上妙乐在其中，故曰极乐。当知极乐与华藏。虽名异而非异处。’</p>
<p style="margin-left:24.0pt;text-indent:-24.0pt;">二、《秘藏记钞六》曰︰‘天亲《净土论》（又名《往生论》），极乐世界名华藏世界。是其证也。以莲华成国土，故云华藏。受最上妙乐，故曰极乐。是一处异名也。’</p>
<p style="margin-left:24.0pt;text-indent:-24.0pt;">三、昙鸾大师注曰︰‘此三句展转相入。依何义名之为法，以清净故。依何义名为清净，以真实智慧无为法身故。真实智慧者，实相智慧也。实相无相故，真智无知也。无为法身者，法性身也。法性寂灭故，法身无相也。无相，故能无不相。是故相好庄严，即法身也。无知，故能无不知。是故一切种智，即真实智慧也。’</p>
<p style="margin-left:24.0pt;text-indent:-24.0pt;">四、《宗镜录》曰︰‘至理一言，转凡成圣。’</p>
<p style="margin-left:24.0pt;text-indent:-24.0pt;">五、善财童子曰︰‘遍观大地无不是药者。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a13"></a><span style="color:#333399">国界严净第十一<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《往生论》云︰‘彼佛国土庄严功德者，成就不可思议力故。如彼摩尼如意宝性，相似相对法故。’</p>
<p style="margin-left:24.0pt;text-indent:-24.0pt;">二、昙鸾大师《论注》曰︰‘借彼摩尼如意宝性，示安乐国土，不可思议性也。诸佛入涅槃时，以方便力，留碎身舍利，以福众生。众生福尽，此舍利变为摩尼如意宝珠。此珠多在大海中。大龙王以为首饰。若转轮圣王出世，以慈悲方便，能得此珠。于阎浮提作大饶益。若须衣服、饮食、灯明、乐具，随意所欲，种种物时，王使洁斋，置珠于长竿头。发愿言︰“若我实是转轮王者，愿宝珠雨如此之物。若遍一里，若十里，若百里，随我心愿。”’</p>
<p style="margin-left:24.0pt;text-indent:-24.0pt;">三、《论注》曰︰‘彼宝但能与众生衣食等愿，不能与众生无上道愿。又彼宝但能与众生一身愿，不能与众生无量身愿。有如是等无量差别，故言相似。’</p>
<p style="margin-left:24.0pt;text-indent:-24.0pt;">四、《论注》曰︰‘从菩萨智慧清净业起，庄严佛事。依法性入清净相。是法不颠倒，不虚伪，名为真实功德。’</p>
<p style="margin-left:24.0pt;text-indent:-24.0pt;">五、《论注》曰︰‘不可思议力者，总指彼佛国土十七种庄严功德力，不可得思议也………。此中佛土不可思议，有二种力︰一者，业力。谓法藏菩萨出世善根大愿业力所成。二者，正觉阿弥陀法王，善住持力所摄。（乃由弥陀无上最善住持国土之功德威力所摄成。）’</p>
<p style="margin-left:24.0pt;text-indent:-24.0pt;">六、《论注》曰︰‘此清净是总相。佛本所以起此庄严清净功德者，见三界，是虚伪相，是轮转相，是无穷（指生死）相。如尺蠖（屈伸虫）循环，如蚕茧自縳。哀哉众生，颠倒不净。欲置众生于不虚伪处，于不轮转处，于不无穷处，得毕竟安乐大清净处，是故起此清净庄严功德也。’</p>
<p style="margin-left:24.0pt;text-indent:-24.0pt;">七、《疏钞》曰︰‘彼国离欲清净，则无苦苦。依正常然，则无坏苦。超过三界，则无行苦。’</p>
<p style="margin-left:24.0pt;text-indent:-24.0pt;">八、《圆中钞》曰︰‘五阴者，色受想行识也。阴即覆盖之义。谓能盖覆真性，不令显发也。盛即盛大之义。谓前生老病死等，众苦聚集。故曰五阴炽盛苦。’</p>
<p style="margin-left:24.0pt;text-indent:-24.0pt;">九、《疏钞》曰︰‘彼国莲华化生，则无生苦。寒暑不迁，则无老苦。身离分段（指分段生死），则无病苦。寿命无量，则无死苦。无父母妻子，则无爱别离苦。诸上善人，同会一处。则无怨憎会苦。所欲自至，则无求不得苦。观照空寂，则无五阴盛苦。’</p>
<p style="margin-left:24.0pt;text-indent:-24.0pt;">十、《圆中钞》曰︰‘一、地狱难。地狱之中，长夜冥冥，受苦无间，障于见佛闻法，是故名难。二、畜生难。畜生道中，受苦无穷，障于见佛闻法，是故名难。三、饿鬼难。饿鬼道中，受苦无量，障于见佛闻法。是故名难。四、长寿天难。谓此天以五百劫为寿。即色界第四禅中，无想天也。言无想者，以其心识不行。如冰鱼蛰虫。外道修行，多生其处。障于见佛闻法，是故名难。五、北郁单越难。梵语郁单越，华言胜处。谓此处感报，胜东西南三洲也。其人寿一千岁。命无中夭。为著乐故，不受教化。是以圣人不出其中。不得见佛闻法，故名为难。六、盲聋喑哑难。谓此等人，虽生中国，而业障深重，盲聋喑哑，诸根不具。值佛出世，而不能见佛。虽说大法，亦不能闻。故名为难。七、世智辩聪难。谓世间之人，邪智聪利者，惟务耽习外道经书，不信出世正法，故名为难。八、生在佛前佛后难。谓佛出现于世，为大导师。今诸众生，离生死苦，得涅槃乐。人有缘者，乃得值遇。其生在佛前佛后者，由业重缘薄。既不见佛，亦不闻法，故名生在佛前佛后难。’又‘此之八处。虽感报苦乐有异，而皆不得见佛，不闻正法，故总称为难。’</p>
<p style="margin-left:24.0pt;text-indent:-24.0pt;">十一、《圆中钞》曰︰‘无三毒之因，不造恶逆之业，故无三途之苦果，无三道之障难也（地狱、畜、鬼三恶道之难）。闻法入定，不堕无想，故无长寿天难也。虽受极乐，常受教化，故无北俱卢洲（即郁单越）难也。六根清净，明利黠慧，故无盲聋喑哑难也。众生生者，皆正定聚。故无世智辩聪难也。阿弥陀佛，今现在说法。经无量劫。观音即补其处，号普光功德山王佛，故无佛前佛后难也。’</p>
<p style="margin-left:24.0pt;text-indent:-24.0pt;">十二、《阿弥陀经》曰︰‘彼佛国土，无三恶道。舍利弗︰其佛国土，尚无恶道之名，何况有实。’</p>
<p style="margin-left:24.0pt;text-indent:-24.0pt;">十三、《义林章六》云︰‘梵云魔罗，此云扰乱、障碍、破坏。扰乱身心，障碍善法，破坏胜事，故名摩罗。此略云魔。’</p>
<p style="margin-left:24.0pt;text-indent:-24.0pt;">十四、《慧琳音义十二》云︰‘魔罗，唐云力也。即他化自在天中，魔王波旬之异名也。此类鬼神有大神力。能与修出世法者，为留难事。名为魔罗。’</p>
<p style="margin-left:24.0pt;text-indent:-24.0pt;">十五、《法华经》云︰‘佛言︰若有女人闻是经典，如说修行，于此命终，即往安乐世界，阿弥陀佛、大菩萨众，围绕住处。生莲华中，宝座之上。不复为贪欲所恼；亦复不为嗔恚愚痴所恼；亦复不为骄慢嫉妒诸垢所恼。得菩萨神通无生法忍。’</p>
<p style="margin-left:24.0pt;text-indent:-24.0pt;">十六、《十往生经》云︰‘佛言，若有众生，念阿弥陀佛，愿往生者，彼佛即遣二十五菩萨，拥护行者。若行若坐，若住若卧。若昼若夜一切时，一切处，不令恶鬼恶神，得其便也。’</p>
<p style="margin-left:24.0pt;text-indent:-24.0pt;">十七、《净土修证仪》云︰‘十乘之理观，能发九境之魔事。以五蕴生死迷暗之法为境故。净土之事观，以弥陀果入清净之功德为境故，永绝魔事。心无邪念时，则圣境现前，光明发显。’</p>
<p style="margin-left:24.0pt;text-indent:-24.0pt;">十八、《论注》曰︰‘性是本义。言此净土，随顺法性，不乖法本。又言，性是必然义，不改义。如海性一味。众流入者，必为一味。海味不随彼改也。’</p>
<p style="margin-left:24.0pt;text-indent:-24.0pt;">十九、《论注》云︰‘诸往生者，无不净色，无不净心，毕竟皆得清净平等无为法身。’</p>
<p style="margin-left:24.0pt;text-indent:-24.0pt;">二十、《会疏》曰︰‘娑婆秽国，杂业所感，故以泥土瓦砾为地体。彼土专以无漏净心所现，故以七宝为体。是布施持戒所摄取也。性不造作，故云自然。’</p>
<p style="margin-left:24.0pt;text-indent:-24.0pt;">二一、《智度论》曰︰‘金、银、毗琉璃、颇黎、车磲、玛瑙、赤真珠（指珠极贵，非珊瑚也）。’</p>
<p style="margin-left:24.0pt;text-indent:-24.0pt;">二二、《魏译》曰︰‘其佛国土，自然七宝，金、银、琉璃、珊瑚、琥珀、砗磲、玛瑙，合成为地。’</p>
<p style="margin-left:24.0pt;text-indent:-24.0pt;">二三、《观经》曰︰‘琉璃地上，以黄金绳，杂厕间错。以七宝界分齐分明。一一宝中，有五百色光。其光如华。又似星月，悬处虚空。’</p>
<p style="margin-left:24.0pt;text-indent:-24.0pt;">二四、《往生论》云︰‘备诸珍宝性，具足妙庄严。’</p>
<p style="margin-left:24.0pt;text-indent:-24.0pt;">二五、《往生论》云︰‘究竟如虚空，广大无边际。’</p>
<p style="margin-left:24.0pt;text-indent:-24.0pt;">二六、《论注》曰︰‘如虚空者，言来生者虽众，犹若无也。言十方众生往生者，若已生，若今生，若当生，虽无量无边，毕竟常如虚空，广大无际，终无满时。’</p>
<p style="margin-left:24.0pt;text-indent:-24.0pt;">二七、《论注》曰︰‘从菩萨智慧清净业起，庄严佛事。依法性入清净相。’又曰︰‘性者，本义也。能生（性）既净，所生（国界）焉能不净。’</p>
<p style="margin-left:24.0pt;text-indent:-24.0pt;">二八、《佛地论》曰︰‘夜摩天者，谓此天随时受乐，故名时分。’</p>
<p style="margin-left:24.0pt;text-indent:-24.0pt;">二九、《有部毗奈耶四十六》曰︰‘不思议业力，虽远必相牵。果报成熟时，求避终难免。’</p>
<p style="margin-left:24.0pt;text-indent:-24.0pt;">三十、《宝积经九十六》曰︰‘阎罗常告彼罪人，无有少罪我能加。汝自作罪今日来，业报自招无代者。’</p>
<p style="margin-left:24.0pt;text-indent:-24.0pt;">三一、《普贤行愿品》曰︰‘菩萨自念，我于过去无始劫中，由贪嗔痴，发身口意，作诸恶业，无量无边。若此恶业有体相者，尽虚空界不能容受。’</p>
<p style="margin-left:24.0pt;text-indent:-24.0pt;">三二、《俱舍论九》曰︰‘上至世尊无能遮抑，以业势力最强盛故。’</p>
<p style="margin-left:24.0pt;text-indent:-24.0pt;">三三、《大集经》曰︰‘众生之行不可思议。众生境界不可思议。’又临济曰︰‘你欲识佛祖么？只你能听法的便是。’‘每日多般用处，欠少什么？六道神光，未曾间歇。’</p>
<p style="margin-left:24.0pt;text-indent:-24.0pt;">三四、《法华经》曰︰‘若人散乱心，入于塔庙中，一称南无佛，皆已成佛道。’</p>
<p style="margin-left:24.0pt;text-indent:-24.0pt;">三五、《金刚顶经》曰︰‘唯此佛刹，尽以金刚自性清净所成，密严华藏。’</p>
<p style="margin-left:24.0pt;text-indent:-24.0pt;">三六、《会疏》曰︰‘行业之地者，是则弥陀如来大愿、大行、大业成就之地也。’</p>
<p style="margin-left:24.0pt;text-indent:-24.0pt;">三七、《超世希有品》曰︰‘但因顺余方俗，故有天人之名。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a14"></a><span style="color:#333399">光明遍照第十二<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、佛果平等，光明何异？望西师答曰︰‘常同常别。诸佛妙德，内证虽同。本愿别故，光有胜劣。’</p>
<p style="margin-left:24.0pt;text-indent:-24.0pt;">二、《首楞严经》曰︰‘大势至法王子，与其同伦五十二菩萨，即从座起，顶礼佛足，而白佛言︰我忆往昔恒河沙劫，有佛出世，名无量光。十二如来，相继一劫。其最后佛，名超日月光佛。彼佛教我念佛三昧。’</p>
<p style="margin-left:24.0pt;text-indent:-24.0pt;">三、《九品往生阿弥陀三摩地集陀罗尼经》曰︰‘是内坐十二曼陀罗大圆镜智宝像，其名为一切三达无量光佛………智力三明超日月光佛。’</p>
<p style="margin-left:24.0pt;text-indent:-24.0pt;">四、昙鸾大师《赞阿弥陀佛偈》曰︰‘智慧光明不可量，故佛又号无量光。有量诸相蒙光晓，是故稽首真实明。’</p>
<p style="margin-left:24.0pt;text-indent:-24.0pt;">五、宋大慧禅师曰︰‘只以此光宣妙法，是法即是此光明，不离是光说是法。’</p>
<p style="margin-left:24.0pt;text-indent:-24.0pt;">六、《赞佛偈》云︰‘有量诸相蒙光晓。’</p>
<p style="margin-left:24.0pt;text-indent:-24.0pt;">七、《论注》曰︰‘若遇阿弥陀如来光照………是等众生，种种意业系縳，皆得解脱入如来家，毕竟得平等意业。’</p>
<p style="margin-left:24.0pt;text-indent:-24.0pt;">八、《赞阿弥陀佛偈》云︰‘解脱光轮无限齐，故佛又号无边光。蒙光触者离有无，是故稽首平等觉。’</p>
<p style="margin-left:24.0pt;text-indent:-24.0pt;">九、昙师赞曰：‘光云无碍如虚空，故佛又号无碍光。一切有碍蒙光泽，是故顶礼难思议。’</p>
<p style="margin-left:24.0pt;text-indent:-24.0pt;">十、净影曰︰‘他光不敌，名无对光。’憬兴曰︰‘非诸菩萨之所及，故无对。’昙师《赞》曰︰‘清净光明无有对，故佛又号无对光。’</p>
<p style="margin-left:24.0pt;text-indent:-24.0pt;">十一、《首楞严经》曰︰‘我真文殊，无是文殊。’</p>
<p style="margin-left:24.0pt;text-indent:-24.0pt;">十二、净影曰：‘于法善照，名智慧光。’憬兴曰：‘光从佛无痴善根心起。复除众生无明品心，故智慧。’又昙师《赞》云：‘佛光能破无明闇，故佛又号智慧光。’</p>
<p style="margin-left:24.0pt;text-indent:-24.0pt;">十三、净影曰：‘常照不绝，名不断光。’憬兴曰：‘佛之常光，恒为照益，故不断。’昙师赞曰：‘光明一切时普照，故佛又号不断光。’</p>
<p style="margin-left:24.0pt;text-indent:-24.0pt;">十四、净影曰：‘离垢称净。’憬兴曰：‘从佛无贪善根而现，亦除众生贪浊之心，故清净。’昙师《赞》曰：‘道光明朗色超绝，故佛又号清净光。一蒙光照罪垢除，皆得解脱故顶礼。’</p>
<p style="margin-left:24.0pt;text-indent:-24.0pt;">十五、净影曰：‘能令见者心悦，名喜。’憬兴曰：‘从佛无嗔善根而生，能除众生嗔恚戚心，故欢喜。’昙师《赞》曰：‘慈光遐被施安乐，故佛又号欢喜光。’</p>
<p style="margin-left:24.0pt;text-indent:-24.0pt;">十六、《法华》曰︰‘身意泰然，快得安乐。’</p>
<p style="margin-left:24.0pt;text-indent:-24.0pt;">十七、昙师《赞》曰：‘佛光照耀最第一，故佛又号光炎王。三涂黑闇蒙光启，是故顶礼大供应。’又‘神光离相不可名，故佛又号无称光。因光成佛光赫然，诸佛所叹故顶礼。’</p>
<p style="margin-left:24.0pt;text-indent:-24.0pt;">十八、《宗镜录》曰︰‘安隐快乐者，则寂静妙常。’</p>
<p style="margin-left:24.0pt;text-indent:-24.0pt;">十九、净影曰：‘过（超也）世间相，名超日月。’憬兴曰：‘日夜恒照，不同娑婆二曜之辉，故超日月。’昙师赞曰：‘光明照耀过日月，故佛号超日月光。’《超日明三昧经》曰︰‘日之光明，照现在事。人物蠕动，百谷药木，诸天龙神，皆因日成，普得茂活。日不能照二铁围间，亦不能照人心本，令开达也。但照有形，不照无形。超日明三昧，所以胜者何？殊照十方，无边无际。三界五道，靡不彻畅。何况弥陀光明。故名超日月光。’</p>
<p style="margin-left:24.0pt;text-indent:-24.0pt;">二十、净影曰：‘过世心想，故曰难思。过世言相，名无称光。’憬兴曰：‘光非诸二乘等所测度，故难思。又非余乘所堪说，故无称。’又昙师赞曰：‘其光除佛莫能测，故佛又号难思光。’‘神光离相不可名，故佛又号无称光。’</p>
<p style="margin-left:24.0pt;text-indent:-24.0pt;">二一、《鼓音声王陀罗尼经》曰︰‘尔时十方恒沙诸佛，皆共赞彼安乐世界，所有佛法不可思议。神通现代、种种方便不可思议。若能有信如是之事，当知是人不可思议。所得业报，亦不可思议。’</p>
<p style="margin-left:24.0pt;text-indent:-24.0pt;">二二、《疏钞》释‘不可思议’曰︰‘此分为四︰一是施法广大功德。谓无量寿、无量光、三宝道品种种等。二是神化周遍功德。谓水鸟树林，咸宣妙法。衣食服用，受用自然。众生皆具相好神变等。三是信受宿根功德。谓难信之法，能信受者，宿修无量善根等。四是果报难胜功德。谓即得往生；即得入上善会；即得不退转地，毕竟成佛等。皆超越常情，故云不可思议。如《金刚般若》云︰“是经义不可思议，果报亦不可思议”是也。’</p>
<p style="margin-left:24.0pt;text-indent:-24.0pt;">二三、《疏钞》曰︰‘依谓同居即寂光。正谓应身即法身。因谓七日功成。果谓一生不退。亦复超越常情，故俱不可思议也。’</p>
<p style="margin-left:24.0pt;text-indent:-24.0pt;">二四、《弥陀要解》曰︰‘不可思议，略有五义︰一、横超三界，不俟断惑。二、即生西方，横具四土，非由渐进。三、但持名号，不假禅观诸方便。四、一七为期，不藉多劫多生多年月。五、持一佛名，即为诸佛护念，不异持一切佛名。此皆导师大愿行之所成就。故曰阿弥陀佛不可思议功德之利。’又曰︰‘行人信愿持名，全摄佛功德成自功德，故曰阿弥陀佛不可思议功德之利。’</p>
<p style="margin-left:24.0pt;text-indent:-24.0pt;">二五、印光大师赞叹此书曰︰‘理事各臻其极。为自佛说此经来第一注解，妙极确极！纵令古佛再出于世，重注此经，亦不能高出其上矣。’</p>
<p style="margin-left:24.0pt;text-indent:-24.0pt;">二六、《十住毗婆沙论》曰︰‘善根者不贪不恚不痴。一切善法从此三生。’</p>
<p style="margin-left:24.0pt;text-indent:-24.0pt;">二七、《智度论三十》曰︰‘一切善法，皆从三善法生增长。’</p>
<p style="margin-left:24.0pt;text-indent:-24.0pt;">二八、《法华经》曰︰‘众生既信伏，质直意柔软。’</p>
<p style="margin-left:24.0pt;text-indent:-24.0pt;">二九、《观经》曰︰‘无量寿佛有八万四千相，一一相中，各有八万四千随形好。一一好中，复有八万四千光明。一一光明，遍照十方世界念佛众生，摄取不舍。’</p>
<p style="margin-left:24.0pt;text-indent:-24.0pt;">三十、《般舟赞》曰︰‘不为余缘光普照，唯觅念佛往生人。’</p>
<p style="margin-left:24.0pt;text-indent:-24.0pt;">三一、《望西师疏》曰︰‘问︰人间行者，犹见光难。三途众生，岂辄得见。答︰《心地观经》云︰“以其男女追修福，有大金光照地狱。光中演说微妙法，开悟父母令发意。”孝子追善，向以如此。弥陀光益，岂唐捐乎！’</p>
<p style="margin-left:24.0pt;text-indent:-24.0pt;">三二、《吴译》曰：‘善男子、善女人，闻阿弥陀佛声，称誉光明。朝暮常称誉其光明好，至心不断绝。在心所愿，往生阿弥陀佛国。’</p>
<p style="margin-left:24.0pt;text-indent:-24.0pt;">三三、《会疏》曰︰‘日夜称说（弥陀光明），至心不断，是则生因也………。然则称彼名号（弥陀圣号），至心信乐，是日夜称说义也。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;"><a name="a15"></a><span style="color:#333399">寿众无量第十三<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《往生论》曰︰‘天人不动众（指极乐会众），清净智海生。’</p>
<p style="margin-left:24.0pt;text-indent:-24.0pt;">二、《论注》曰︰‘皆从如来智慧清净海生。’</p>
<p style="margin-left:24.0pt;text-indent:-24.0pt;">三、《维摩经》云︰‘住不可思议解脱菩萨，断取三千大千世界，如陶家轮，著右掌中，掷过恒沙世界之外。其中众生，不觉不知己之所往。又复还置本处。都不使人有往来想。而此世界本相如故。’又‘菩萨以一佛土众生，置之右掌。飞到十方，遍示一切，而不动本处。’</p>
<p style="margin-left:24.0pt;text-indent:-24.0pt;">四、《往生论》云︰‘正觉阿弥陀，法王善住持。’又偈云︰‘如来净华众，正觉华化生。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a16"></a><span style="color:#333399">宝树遍国第十四<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《往生论》曰︰‘备诸珍宝性，具足妙庄严。’</p>
<p style="margin-left:24.0pt;text-indent:-24.0pt;">二、《往生论》中，‘庄严地成就’，偈云︰‘杂树异光色。’</p>
<p style="margin-left:24.0pt;text-indent:-24.0pt;">三、《定善义》曰︰‘彼国林树虽多，行行整直而无杂乱也。’</p>
<p style="margin-left:24.0pt;text-indent:-24.0pt;">四、《会疏》曰︰‘实谓果实，不差其处（洽在其位），故云相当。’</p>
<p style="margin-left:24.0pt;text-indent:-24.0pt;">五、《定善义》云︰‘诸宝林树，皆从弥陀无漏心中流出。由佛心是无漏故，其树亦是无漏也。乃至亦无老死者，亦无小生者，亦无初生渐长者。起即同时顿起，量数等齐。何意然者，彼界住是无漏无生之界，岂有生死渐长之义也。’</p>
<p style="margin-left:24.0pt;text-indent:-24.0pt;">六、《会疏》曰︰‘无漏清净风，故云清风。应时而吹，故云时发。’</p>
<p style="margin-left:24.0pt;text-indent:-24.0pt;">七、《会疏》曰︰‘愿力所成，不藉鼓吹，故云自然相和。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a17"></a><span style="color:#333399">菩提道场第十五<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《维摩经》曰︰‘直心是道场。’</p>
<p style="margin-left:24.0pt;text-indent:-24.0pt;">二、《维摩经肇注》曰︰‘闲宴修道之处，谓之道场也。’</p>
<p style="margin-left:24.0pt;text-indent:-24.0pt;">三、《往生论》言︰‘无量宝交络，罗网遍虚空。种种铃发响，宣吐妙法音。’</p>
<p style="margin-left:24.0pt;text-indent:-24.0pt;">四、《会疏》曰︰‘耳根无垢为清。彻听众音曰彻。’</p>
<p style="margin-left:24.0pt;text-indent:-24.0pt;">五、《笺注》曰︰‘恼，心所名。小烦恼地法之一。（无明、放逸、懈怠、不信、惛忱、掉举此六者，名为大烦恼地法。）谓自己因自身知恶事为恶事而不改，执著至饱（饱者，满也。）不用他人之谏言，但自懊恼烦闷也。又为二十随烦恼之一。（贪、嗔、痴、慢、疑、恶见，名为根本烦恼。从根本烦恼流出者，名为随烦恼。）谓追想过去之行事，或由现在之事物不满于意，自懊恼之精神作用也。’</p>
<p style="margin-left:24.0pt;text-indent:-24.0pt;">六、《唯识述记》曰︰‘烦是扰义，恼是乱义。’</p>
<p style="margin-left:24.0pt;text-indent:-24.0pt;">七、《会疏》云︰‘仰唯道场树者，正是正觉果满之标帜也。名号者，即是本愿成就之实体也。故愿以闻名为得忍因。成就以见树明其相。（谓弥陀大愿既已成就，则以见树证明得忍之事相。）彼闻名，即道场树之妙声。（如《小本》曰︰‘闻是音者，自然皆生念佛念法念僧之心。’）此见树，即阿弥陀之果德也。以此况彼，闻名得忍，益弥著明也。’</p>
<p style="margin-left:24.0pt;text-indent:-24.0pt;">八、《净影》云︰‘慧心安法，名之为忍。’</p>
<p style="margin-left:24.0pt;text-indent:-24.0pt;">九、《大乘义章十一》曰︰‘于法实相，安住为忍。’</p>
<p style="margin-left:24.0pt;text-indent:-24.0pt;">十、《会疏》云︰‘智行增进名法忍。’</p>
<p style="margin-left:24.0pt;text-indent:-24.0pt;">十一、《净影疏》曰︰‘寻声悟解，知声如响，名音响忍，三地已还。舍诠趣实，名柔顺忍，四五六地。证实离相，名无生忍，七地以上。’</p>
<p style="margin-left:24.0pt;text-indent:-24.0pt;">十二、《弥陀疏钞》曰︰‘无生忍，略有二种︰（一）约法，（二）约行。约法，则诸无起作之理，皆曰无生。慧心安此，故名为忍。约行，则报行纯熟，智冥于理，无相无功，旷若虚空，湛若渟海，心识妄惑，寂然不起，方曰无生。前说犹通诸地，后唯八地所专。’</p>
<p style="margin-left:24.0pt;text-indent:-24.0pt;">十三、《华严十忍品》曰︰‘若闻真实法，不惊不怖不畏，信解受持，爱乐深入，修习安住，是为第一随顺音响忍。’又曰︰‘此菩萨，不见有法生，不见有法灭。何以故？若不生，则不灭。若不灭，则无尽。若无尽，则离垢。若离垢，则无坏。若无坏，则不动。若不动，则寂灭。………是为第三无生法忍。’</p>
<p style="margin-left:24.0pt;text-indent:-24.0pt;">十四、《净影疏》曰︰‘皆无量寿佛威神力者，由彼如来现在威力，故获三忍。本愿力者，由其过去本愿之力，故获三忍。本愿是总。余四（满足、明了、坚固、究竟）是别。满足愿者，愿心圆备。明了愿者，求心显著。坚固愿者，缘不能坏。究竟愿者，终成不退。以此愿故，生彼国者，悉得三忍。’</p>
<p style="margin-left:24.0pt;text-indent:-24.0pt;">十五、《往生论》曰︰‘观佛本愿力，遇无空过者。能令速满足，功德大宝海。’</p>
<p style="margin-left:24.0pt;text-indent:-24.0pt;">十六、《论注》曰︰‘依本法藏菩萨四十八愿，今曰阿弥陀如来自在神力。愿以成力，力以就愿，愿不徒然，力不虚设。力愿相符，毕竟不差。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a18"></a><span style="color:#333399">堂舍楼观第十六<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《新译华严经音义》曰︰‘精舍者，非以舍之精妙，名为精舍。由其精练行者之所居，谓之精舍也。’</p>
<p style="margin-left:24.0pt;text-indent:-24.0pt;">二、《汉译》曰︰‘复以白珠、明月珠、摩尼珠，为交络，覆盖其上。’</p>
<p style="margin-left:24.0pt;text-indent:-24.0pt;">三、《往生论》曰︰‘宫殿诸楼阁，观十方无碍。杂树异光色。宝栏遍围绕。’</p>
<p style="margin-left:24.0pt;text-indent:-24.0pt;">四、昙师曰︰‘宫殿楼阁，镜纳十方，宝树宝栏，亘为映饰。’</p>
<p style="margin-left:24.0pt;text-indent:-24.0pt;">五、《玄赞二》云︰‘于中往来，消食诵经。如经布绡之来去，故言经行。’</p>
<p style="margin-left:24.0pt;text-indent:-24.0pt;">六、《法华经序品》云︰‘未尝睡眠，经行林中。’</p>
<p style="margin-left:24.0pt;text-indent:-24.0pt;">七、《观经》韦提希夫人请曰︰‘我今乐生极乐世界阿弥陀佛所。唯愿世尊，教我思惟，教我正受。’</p>
<p style="margin-left:24.0pt;text-indent:-24.0pt;">八、善导大师注曰︰‘言我思惟者，即是定前方便。思想忆念彼佛依正二报四种庄严也。’</p>
<p style="margin-left:24.0pt;text-indent:-24.0pt;">九、《俱舍论廿八》曰︰‘依何义故立静虑名？由是寂静能审虑故。审虑即是实了知义。如说心在定，能如实了知。’</p>
<p style="margin-left:24.0pt;text-indent:-24.0pt;">十、《慈恩疏》曰︰‘阿鞞跋致者，阿之言无。鞞跋致言退转。故《大品经》云︰“不退转故，名阿鞞跋致。”’</p>
<p style="margin-left:24.0pt;text-indent:-24.0pt;">十一、《小本》曰︰‘极乐国土，众生生者，皆是阿鞞跋致。’</p>
<p style="margin-left:24.0pt;text-indent:-24.0pt;">十二、《弥陀要解》曰︰‘阿鞞跋致，此云不退。一、位不退。入圣流，不堕凡地。二、行不退。恒度生，不堕二乘地。三、念不退。心心流入萨婆若海。’</p>
<p style="margin-left:24.0pt;text-indent:-24.0pt;">十三、灵峰大师曰︰‘十方佛土，无此名相，无此阶位，无此法门。非心性之极致，持名之奇勋，弥陀之大愿，何以有此！’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a19"></a><span style="color:#333399">泉池功德第十七<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《观经》曰︰‘一一池水，七宝所成。………其摩尼水，流注华间，寻树上下。’</p>
<p style="margin-left:24.0pt;text-indent:-24.0pt;">二、《称赞净土经》曰︰‘何等名为八功德水。一者澄净。二者清冷。三者甘美。四者轻软。五者润泽。六者安和。七者饮时除饥渴等无量过患。八者饮已定能长养诸根四大，增益种种殊胜善根。多福众生，长乐受用。’</p>
<p style="margin-left:24.0pt;text-indent:-24.0pt;">三、《会疏》曰︰‘优钵罗，此云青莲华。钵昙摩，此云红莲华。拘牟头，此云黄莲华。芬陀利，此云白莲华。小本所谓四色华也。’</p>
<p style="margin-left:24.0pt;text-indent:-24.0pt;">四、《笺注》曰︰‘西方之莲，有青黄赤白四种。又随未敷、开、落之三时而异名，芬陀利为白莲华之正开敷者。又此华最大，花瓣数百，一名百叶花。《妙法莲华经》之莲华，即此白莲华百叶之芬陀利华也。又此华多出于阿耨达池，人间无有，故称为人中好华、希有华等。’</p>
<p style="margin-left:24.0pt;text-indent:-24.0pt;">五、《会疏》曰︰‘彼土人天，非水谷身。清净成就，不须洗濯，何须水耶？唯是为随意受乐，荡除心垢故也。’</p>
<p style="margin-left:24.0pt;text-indent:-24.0pt;">六、《法华》曰︰‘止止不须说，我法妙难思。’</p>
<p style="margin-left:24.0pt;text-indent:-24.0pt;">七、《肇注维摩经序》曰︰‘夫道之极者，岂可以形言权智，而语其神域哉！’</p>
<p style="margin-left:24.0pt;text-indent:-24.0pt;">八、《小本》曰︰‘闻是音者，自然皆生念佛念法念僧之心。’</p>
<p style="margin-left:24.0pt;text-indent:-24.0pt;">九、《止观三》曰︰‘息义者，诸恶觉观，妄念思想，寂然休息。’</p>
<p style="margin-left:24.0pt;text-indent:-24.0pt;">十、《此观三》曰︰‘法性寂然曰止，寂而常照曰观。’又‘无明即明，不复流动，故名为止。朗然大净，呼之为观。’</p>
<p style="margin-left:24.0pt;text-indent:-24.0pt;">十一、《止观辅行》曰︰‘中道即法界，法界即止观。止观不二，境智冥一。’</p>
<p style="margin-left:24.0pt;text-indent:-24.0pt;">十二、《仁王经》曰︰‘一切法性真实空，不来不去。无生无灭。’</p>
<p style="margin-left:24.0pt;text-indent:-24.0pt;">十三、《圆觉经》曰︰‘一切众生于无生中，妄见生灭，是故说名轮转生死。’</p>
<p style="margin-left:24.0pt;text-indent:-24.0pt;">十四、清凉云︰‘若闻无生者，便知一切诸法，皆悉空寂，无生无灭。’</p>
<p style="margin-left:24.0pt;text-indent:-24.0pt;">十五、《法华经》曰︰‘知诸法常无性。’</p>
<p style="margin-left:24.0pt;text-indent:-24.0pt;">十六、《华严大疏》曰︰‘以有所作为，故名有为︰有为是无常。无所作为，故名无为。无为即是常也。’</p>
<p style="margin-left:24.0pt;text-indent:-24.0pt;">十七、《探玄记》曰︰‘缘所起法，名曰有为。无性真理，名曰无为。’</p>
<p style="margin-left:24.0pt;text-indent:-24.0pt;">十八、《法事赞》曰︰‘极乐无为涅槃界。’</p>
<p style="margin-left:24.0pt;text-indent:-24.0pt;">十九、《止观七》云︰‘以无智慧故，计言有我。以慧观之，实无有我。我在何处。头足支节，一一谛观，了不见我。’</p>
<p style="margin-left:24.0pt;text-indent:-24.0pt;">二十、《原人论》曰︰‘形骸之色，思虑之心，从无始来，因缘力故，念念生灭，相续无穷，如水涓涓（前浪去而后浪来）。如灯焰焰（新焰生而旧焰灭）。身心假合，似一似常（实则刹那之际，生灭无穷）。凡愚不觉，执之为我。宝此我故，即起贪嗔痴等三毒。三毒击意（攻动意根），发动身口，造一切业。’</p>
<p style="margin-left:24.0pt;text-indent:-24.0pt;">二一、《大乘义章二》曰︰‘法无性实（一切法皆无实性），故云无我。’</p>
<p style="margin-left:24.0pt;text-indent:-24.0pt;">二二、《十地经》曰︰‘无我智有二种，我空法空。’</p>
<p style="margin-left:24.0pt;text-indent:-24.0pt;">二三、《金刚经》曰︰‘通达无我法者，如来说名真是菩萨。’</p>
<p style="margin-left:24.0pt;text-indent:-24.0pt;">二四、《光明文句五》曰︰‘甘露是诸天不死之药，食者命长身安，力大体光。’</p>
<p style="margin-left:24.0pt;text-indent:-24.0pt;">二五、《大日经疏》曰︰‘今如来法王，亦复如是，为令佛种不断故，以甘露法水，而灌佛子之顶，令佛种永不断故。为顺世法故，有此方便印持之法。从此以后，一切圣众，咸所敬仰。亦知此人毕竟不退于无上菩提。定绍法王之位。’</p>
<p style="margin-left:24.0pt;text-indent:-24.0pt;">二六、《秘藏记》曰︰‘菩萨初地乃至等觉，究竟迁佛果时，诸佛以大悲水灌顶。即自行圆满，得证佛果。’</p>
<p style="margin-left:24.0pt;text-indent:-24.0pt;">二七、《往生论注》曰︰‘正直曰方。………依正直故，生怜愍一切众生心。’</p>
<p style="margin-left:24.0pt;text-indent:-24.0pt;">二八、《法华经》曰︰‘正直舍方便，但说无上道。’</p>
<p style="margin-left:24.0pt;text-indent:-24.0pt;">二九、《往生论注》曰︰‘平等是诸法体相。’</p>
<p style="margin-left:24.0pt;text-indent:-24.0pt;">三十、《论注》曰︰‘闻阿弥陀如来至德名号，说法音声，如上种种口业系縳，皆得解脱。入如来家，毕竟得平等口业。’</p>
<p style="margin-left:24.0pt;text-indent:-24.0pt;">三一、《法华科注四》曰︰‘平等有二︰一者法等，即中道理。二者众生等，即一切众生，同得佛慧也。’</p>
<p style="margin-left:24.0pt;text-indent:-24.0pt;">三二、《小本》云︰‘不可以少善根福德因缘得生彼国。’</p>
<p style="margin-left:24.0pt;text-indent:-24.0pt;">三三、《弥陀要解》云︰‘菩提正道名善根。’</p>
<p style="margin-left:24.0pt;text-indent:-24.0pt;">三四、《圆中钞》疏曰︰‘执持名号，发愿往生，方名多善根也。’</p>
<p style="margin-left:24.0pt;text-indent:-24.0pt;">三五、《弥陀疏钞》云︰‘执著名号，愿见弥陀。诚多善根、大善根、最胜善根、不可思议善根也。’</p>
<p style="margin-left:24.0pt;text-indent:-24.0pt;">三六、《往生论注》曰︰‘相应者，譬如函（匣也）盖（匣之盖也）相称也。’</p>
<p style="margin-left:24.0pt;text-indent:-24.0pt;">三七、《起信论》曰︰‘以离念境界，唯证相应故（唯有实证，方能契入离念境界）。’</p>
<p style="margin-left:24.0pt;text-indent:-24.0pt;">三八、《华严论》曰︰‘一念相应一念佛。一日相应一日佛。’</p>
<p style="margin-left:24.0pt;text-indent:-24.0pt;">三九、义寂云︰‘非胎藏所生育。故自然。’</p>
<p style="margin-left:24.0pt;text-indent:-24.0pt;">四十、《会疏》曰︰‘非妄业所感，佛愿令然，故谓自然。’</p>
<p style="margin-left:24.0pt;text-indent:-24.0pt;">四一、义寂曰︰‘非饮食所长养，故虚无。非老死所殒没，故无极。’</p>
<p style="margin-left:24.0pt;text-indent:-24.0pt;">四二、《嘉祥疏》曰︰‘以神通无所不至，故无极之体。如光影，故虚无之身。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">四三、《会疏》曰︰‘有而若无，纵任无碍，故名虚无之身。一得受生，无有终期，故名无极之体。’</p>
<p style="margin-left:24.0pt;text-indent:-24.0pt;">四四、憬兴云︰‘虚无、无极者，无障碍故，希有故。如其次第。’</p>
<p style="margin-left:24.0pt;text-indent:-24.0pt;">四五、《小本》云︰‘其佛国土，尚无恶道之名，何况有实。’</p>
<p style="margin-left:24.0pt;text-indent:-24.0pt;">四六、《论注》曰︰‘永离身心恼，受乐常无间。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a20"></a><span style="color:#333399">超世希有第十八<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《会疏》曰︰‘非有漏生灭身，故云超世。法性清净身体，故云希有。’</p>
<p style="margin-left:24.0pt;text-indent:-24.0pt;">二、《往生论》曰︰‘天人不动众，清净智海生。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a21"></a><span style="color:#333399">受用具足第十九<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《称赞净土经》曰︰‘由彼界中诸有情类，无有一切身心忧苦，唯有无量清净喜乐。’</p>
<p style="margin-left:24.0pt;text-indent:-24.0pt;">二、《大论》曰︰‘有人言，能以百种羹供养，是名百味。饼种数五百，其味有百，是名百味。有人言，百种药草药果，作欢喜丸，人饮食，故百味。’</p>
<p style="margin-left:24.0pt;text-indent:-24.0pt;">三、《往生论》云︰‘爱乐佛法味，禅三昧为食。’</p>
<p style="margin-left:24.0pt;text-indent:-24.0pt;">四、《论注》曰︰‘是故兴大悲愿，愿我国土，以佛法，以禅定，以三昧为食。永绝他食之劳。爱乐佛法味者，如日月灯明佛说《法华经》六十小劫。时会听者，亦坐一处。六十小劫，谓如食顷。无有一人，若身若心，而生懈倦。以禅定为食者，谓诸大菩萨，常在三昧，无他食也。三昧者，彼诸人天，若须食时，百味嘉肴，罗列在前。眼见色，鼻闻香，身受适悦，自然饱足。食讫已化去。若（再）须（则）复现。其事（载）在经。是故言“爱乐佛法味，禅三昧为食。”’</p>
<p style="margin-left:24.0pt;text-indent:-24.0pt;">五、《观经》云︰‘一一宝中有五百色光。’</p>
<p style="margin-left:24.0pt;text-indent:-24.0pt;">六、《观经》云︰‘琉璃色中出金色光，玻璃色中出红色光。………’</p>
<p style="margin-left:24.0pt;text-indent:-24.0pt;">七、《会疏》云︰‘形，其身大小。色，青黄等色。’</p>
<p style="margin-left:24.0pt;text-indent:-24.0pt;">八、《会疏》曰︰‘相交庄饰。’</p>
<p style="margin-left:24.0pt;text-indent:-24.0pt;">九、《会疏》曰︰‘无五浊，故云清净。无变易，故云安稳。尘尘不思议，故云微妙。永离身心恼，故云快乐。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a22"></a><span style="color:#333399">德风华雨第二十<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《首楞严经》曰：‘如来藏中，性风真空，性空真风，清净本然，周遍法界。’</p>
<p style="margin-left:24.0pt;text-indent:-24.0pt;">二、《观经》曰︰‘八种清风，从光明出。’</p>
<p style="margin-left:24.0pt;text-indent:-24.0pt;">三、《会疏》云︰‘徐起，不迟不驶，适得其中。愿力灵籁，性不造作，故云自然。’（籁者，指一切孔窍机括之类。又《中华大辞典》曰︰‘《庄子齐物论》︰人籁则比竹，地籁则众窍，天籁则人心自动，是已。’故知‘愿力灵籁’者，正表弥陀本愿心力之自然功用。）</p>
<p style="margin-left:24.0pt;text-indent:-24.0pt;">四、《俱舍论廿六》云︰‘待缘故非常。逼迫性故苦，违我见故空。违我见故非我。’</p>
<p style="margin-left:24.0pt;text-indent:-24.0pt;">五、《往生论》云︰‘梵声悟深远。微妙闻十方。’</p>
<p style="margin-left:24.0pt;text-indent:-24.0pt;">六、《论注》曰︰‘无欲故，非欲界也。地居故，非色界也。有色故，非无色界。’</p>
<p style="margin-left:24.0pt;text-indent:-24.0pt;">七、《会疏》曰︰‘温谓温和，雅谓雅正。香气适人为温，简爱染香为雅（使人离爱染之香为雅）。’</p>
<p style="margin-left:24.0pt;text-indent:-24.0pt;">八、《往生论》谓宝华布地，有二殊胜︰一为妙色殊胜，飘华有序，依色成聚。青黄赤白，皆随其类。故曰‘随色次第，而不杂乱。’</p>
<p style="margin-left:24.0pt;text-indent:-24.0pt;">九、《阿弥陀经》曰：‘一昼夜六时雨天曼陀罗华’。</p>
<p style="margin-left:24.0pt;text-indent:-24.0pt;">十、《沙弥十戒仪则经》曰︰‘若受斋食时不得过中午。’</p>
<p style="margin-left:24.0pt;text-indent:-24.0pt;">十一、《要解》云︰‘彼土依正，各有光明，不假日月，安分昼夜。且顺此方，假说分际耳。’</p>
<p style="margin-left:24.0pt;text-indent:-24.0pt;">十二、《疏钞》曰︰‘彼土既无须弥，又无日月。常明不昏，昼夜无辨。唯以华开鸟鸣而为昼，华合鸟栖而为夜也。’</p>
<p style="margin-left:24.0pt;text-indent:-24.0pt;">十三、《弥陀通赞》曰︰‘华开金沼，化生（指莲池化生之人）为天曙之情。鸟宿琼林，菩萨作时昏之想。’</p>
<p style="margin-left:24.0pt;text-indent:-24.0pt;">十四、《圆中钞》曰︰‘以花开鸟鸣为晓，莲合鸟栖为夜，窃恐犹是凡圣同居净土气分，与秽土将忘未忘之间。以众生生者，多带业往生故。若上之三土，则无此相也。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a23"></a><span style="color:#333399">宝莲佛光第二十一<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《观经》云︰‘一一叶间，有百亿摩尼珠王，以为映饰。一一摩尼珠放千光明。’</p>
<p style="margin-left:24.0pt;text-indent:-24.0pt;">二、《观经》云︰‘无量寿佛有八万四千相，一一相各有八万四千随形好。’</p>
<p style="margin-left:24.0pt;text-indent:-24.0pt;">三、《会疏》曰︰‘凡西方净土。以莲华为佛事，故名莲华藏世界。《小本》、《观经》盛说之。今经（指魏译本）亦以此结依正庄严。当知诸上庄严中，亦可有此不思议事。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a24"></a><span style="color:#333399">决证极果第二十二<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《弥陀疏钞》曰︰‘若和会之，当是日月虽存，以佛及圣众光明掩映，与无同（同于无日月）耳。而以理揆之，无者为正。何者忉利以上，尚不假日月为明，何况极乐。’</p>
<p style="margin-left:24.0pt;text-indent:-24.0pt;">二、《称赞净土经》曰︰‘唯有无量清净喜乐。’</p>
<p style="margin-left:24.0pt;text-indent:-24.0pt;">三、《智度论四十五》曰︰‘一者正定聚，必入涅槃。二者邪定，必入恶道。三者不定。’</p>
<p style="margin-left:24.0pt;text-indent:-24.0pt;">四、《释大衍论一》云︰‘有其三种︰一者，十信前，名邪定聚。不信业果报故。三贤（十住、十行、十回向）十圣（十地）名正定聚。不退位故。十信名不定聚，或进或退，未决定故。（《大乘起信论》同此）。二者，十信前并十信，名邪定。大觉果，名正定。三贤十圣，名不定。三者，十信前，名邪定。十圣，名正定。十信三贤，名不定。’</p>
<p style="margin-left:24.0pt;text-indent:-24.0pt;">五、《净影》云︰‘位分不退，名为正定。莫问大乘小乘众生，生彼国者，皆住正定。’并云︰‘一切善恶凡夫，乘佛愿力，生彼国者，处不退故。是名正定。’</p>
<p style="margin-left:24.0pt;text-indent:-24.0pt;">六、憬兴云︰‘若生净土，不问凡圣，定向涅槃，定趣善行，定生善道，定行六度，定得解脱，故唯有正定聚而无余二也。’</p>
<p style="margin-left:24.0pt;text-indent:-24.0pt;">七、《甄解》曰︰‘《释摩诃衍论》所谓正定聚，从佛果至十地三贤，皆名正定聚。净土正定聚亦然。或现十地三贤等。其体必至灭度。但是一涅槃界之示现差别耳。约一法句，则十地三贤当相即是真实智慧无为法身也。’</p>
<p style="margin-left:24.0pt;text-indent:-24.0pt;">八、《甄解》曰︰‘此土正定聚，是密益，彼土正定聚，是显益。’</p>
<p style="margin-left:24.0pt;text-indent:-24.0pt;">九、《无量寿经起信论》曰︰‘如上种种庄严，种种佛事，无所从来，亦无所去。如水中月，如画所现像，如幻所化人，皆以佛神力故。随众生心而出现故。当知一切众生所有神力，本与如来无二无别。特无大愿大行，发起胜因。不觉不知，沉沦永劫。若能一念回光，方知家业具在。如入宝山，取之无尽。如游香国，触处蒙薰。要须亲到方休，慎勿半途而废。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a25"></a><span style="color:#333399">十方佛赞第二十三<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《圆中钞》蘧庵师曰︰‘出广长舌，表无虚妄。无量劫来，口离四过，故感此相。’又曰︰‘惟世尊多劫实语，故舌相广长，超异常人。然有常相、现相不同。若常相者，缩之虽常在口，伸之则能覆面，上至发际。此曾令外道生信。所示如此也。若夫现相，又有大小不同。’</p>
<p style="margin-left:24.0pt;text-indent:-24.0pt;">二、《圆中钞》云︰‘《法华》言高而不言广。故曰上至梵世。此经言广，而不言高。故曰遍覆三千大千世界。要知二经，大小相齐。但文互略，故各举一边。悉是表无虚妄。现此以敦闻者之信耳。又义，《法华》明竖出三界，故但言高。此经明横出三界，故但言广。若即竖而横，即横而竖，文虽互略，义必相齐。’</p>
<p style="margin-left:24.0pt;text-indent:-24.0pt;">三、慈恩师云︰‘佛之舌相，证小，则覆面门，以至发际。今覆大千，证大事也。’又云︰‘菩萨得覆面舌相，故其言无二，悉真实故。则覆面之舌，已无妄语，况覆大千乎！’</p>
<p style="margin-left:24.0pt;text-indent:-24.0pt;">四、《弥陀疏钞》曰︰‘诚实，明必可信。以诚则真恳无伪。实则审谛不虚。所谓狮子吼，无畏说，千圣复起不能易，万世守之则为楷者也。’又云︰‘纯真绝妄，万劫如然。言诚实者，孰过于是。’</p>
<p style="margin-left:24.0pt;text-indent:-24.0pt;">五、《会疏》曰︰‘虽诸佛所证，平等是一。念佛往生利益，弥陀不共妙法，故诸佛让德，而令归一佛。是第十七愿成就也。’</p>
<p style="margin-left:24.0pt;text-indent:-24.0pt;">六、《会疏》曰︰‘是则第十八愿成就。一部宗归，唯在于斯。所以者何？虽四十八愿皆殊胜，以念佛往生为最要。虽一一成就皆难思，而此成就为不共，故诸佛赞叹。’</p>
<p style="margin-left:24.0pt;text-indent:-24.0pt;">七、《教行信证》曰︰‘言闻者，众生闻佛愿生起本末，无有疑心，是曰闻也。’</p>
<p style="margin-left:24.0pt;text-indent:-24.0pt;">八、《胜鬘宝窟上》曰︰‘清净心，净者信也。起净信之心，又不杂烦恼心，名为净心。’</p>
<p style="margin-left:24.0pt;text-indent:-24.0pt;">九、《弥陀疏钞》曰︰‘清凉大师云︰“高齐大行和尚，宗崇念佛，以四字教诏。谓信忆二字，不离于心。称敬二字，不离于口”。’</p>
<p style="margin-left:24.0pt;text-indent:-24.0pt;">十、《疏钞》云︰‘往生净土，要须有信。千信即千生。万信即万生。信佛名字，诸佛即救，诸佛即护。心常忆佛，口常称佛，身常敬佛，始名深信。任意早晚，终无再住阎浮之法。此策发信心，最为切要也。’</p>
<p style="margin-left:24.0pt;text-indent:-24.0pt;">十一、《会疏》曰︰‘明往生正因，唯在信一念，不依念多少故。’</p>
<p style="margin-left:24.0pt;text-indent:-24.0pt;">十二、《教行信证》曰︰‘言一念者，信心无二心，故曰一念，是名一心。一心则清净报土真因也。获得金刚真心者，横超五趣八难道。必获现生十种益。一者冥众护持益，（乃至）十者，入正定聚益也。’</p>
<p style="margin-left:24.0pt;text-indent:-24.0pt;">十三、《成唯识论》云︰‘信者，谓于实德能，深忍乐欲。心净为性。何言心净，以心胜故。如水清珠，能清浊水。又诸染法，各自有相。唯有不信，自相浑浊。复能浑浊余心心所。如极秽物，自秽秽他。信正翻彼，故净为相。’</p>
<p style="margin-left:24.0pt;text-indent:-24.0pt;">十四、《阿弥陀鼓音声王陀罗尼经》曰︰‘安乐世界，所有佛法，不可思议。神通现化，种种方便，不可思议。若能有信如是之事，当知是人不可思议。所得业报亦不可思议。’</p>
<p style="margin-left:24.0pt;text-indent:-24.0pt;">十五、《要解》曰︰‘唯有大智，方能谛信。’</p>
<p style="margin-left:24.0pt;text-indent:-24.0pt;">十六、《安乐集》依《论注》立三心。一者淳心，信心深厚也。二者一心，信心纯一也。三者相续心，信心相续不杂余念也。并曰︰‘若能相续，则是一心。但能一心，即是淳心。具此三心，若不生者，无有是处。’</p>
<p style="margin-left:24.0pt;text-indent:-24.0pt;">十七、《安乐集》谓︰‘具此三心（信心）若不生者，无有是处。’</p>
<p style="margin-left:24.0pt;text-indent:-24.0pt;">十八、《信心铭》曰︰‘信心不二，不二信心，言语道断，非去来今。’</p>
<p style="margin-left:24.0pt;text-indent:-24.0pt;">十九、《止观五》曰︰‘一心具十法界。’</p>
<p style="margin-left:24.0pt;text-indent:-24.0pt;">二十、《四帖疏》曰︰‘至者真。诚者实。欲明一切众生身口意业，所修解行，必须真实心中作。不得外现贤善精进之相，内怀虚假。贪嗔邪伪，奸诈百端。恶性难侵，（指恶性牢固。）事同蛇蝎。虽起三业，名为杂毒之善。亦名虚假之行。不名真实业也。’</p>
<p style="margin-left:24.0pt;text-indent:-24.0pt;">二一、《会疏》曰︰‘凡就回向，有自力回向，有他力回向。如回自因行，趣向来果，是为自力。专投佛愿，不用自策励，是名他力。是非凡情回向，故亦名不回向。（不依自力，专靠他力，如是之回向非凡情所能知，故称之为不回向。）《大品般若》云︰“菩萨如是回向，则不堕想颠倒、见颠倒、心颠倒。何以故？是菩萨不贪著回向故。是名无上回向。”（凡情目之为不回向，实则无上回向。）’盖净土是他力法门，弥陀六字洪名与一乘愿海均是他力。今依靠佛愿，回向，往生，是为无上回向。是故能生一念净信，将所有善根，至诚回向，则‘随愿皆生’</p>
<p style="margin-left:24.0pt;text-indent:-24.0pt;">二二、《会疏》曰︰‘唯在信一念，不依念多少’。</p>
<p style="margin-left:24.0pt;text-indent:-24.0pt;">二三、《要解》云︰‘若信愿坚固，临终十念一念，亦决得生。若无信愿，纵将名号持至风吹不入，雨打不湿，如铜墙铁壁相似，亦无得生之理。’</p>
<p style="margin-left:24.0pt;text-indent:-24.0pt;">二四、《弥陀疏钞》曰︰‘但有愿者，无一不生。方知愿力，如是广大，焉可不信，焉可不愿。’</p>
<p style="margin-left:24.0pt;text-indent:-24.0pt;">二五、《无量寿经起信论》亦明‘一念’与‘至心回向’之旨。论曰︰‘一念至心回向，即得往生。行者诚能一念信入，何须更论种种功勋。一切众生流浪生死，惟此一念，更无二念。乃至发真归元，成等正觉，唯此一念，亦无二念。《大智度论》云︰“行般若波罗蜜者，一念能散十方一切如恒河沙等三千大千世界大地诸山微尘。”一念之力，不可思议。如是念佛，即心是佛，即佛是心，非内非外，无縳无脱。尽山河大地、十方虚空，无一芥子许不是无量寿佛现身说法处。乃至离即离非，顿入如来大光明藏。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a26"></a><span style="color:#333399">三辈往生第二十四<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、昙鸾师《略论》云︰‘生安乐土者，《无量寿经》中唯有三辈上、中、下。《无量寿观经》中，一品分为上中下。三三而九，合为九品。’</p>
<p style="margin-left:24.0pt;text-indent:-24.0pt;">二、《净影疏》曰︰‘十方世界，诸人民，愿生彼国，凡有三辈。总以标举，如《观经》中，粗分为三，细分为九。’</p>
<p style="margin-left:24.0pt;text-indent:-24.0pt;">三、嘉祥《观经疏》云︰‘《无量寿经》但明三辈。此（指《观经》）中开三辈为九辈。三辈者，谓上中下也。九辈者，于上品有三，中下亦三，故成九辈也。’</p>
<p style="margin-left:24.0pt;text-indent:-24.0pt;">四、憬兴曰︰‘今即合彼《观经》九品，为此（本经）三辈，故其义其异。’</p>
<p style="margin-left:24.0pt;text-indent:-24.0pt;">五、莲池曰︰‘三辈九品，正相配合，又何疑焉。’</p>
<p style="margin-left:24.0pt;text-indent:-24.0pt;">六、《观经疏》谓：‘此经（《观经》）九品，为令识位高下，即大本三辈也。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">七、《疏钞》曰︰‘《草庵辅正解》曰︰“天台以九品同三辈者，乃约位次相同，不约因行而言。则孤山、灵芝，皆不违天台。所以然者，以天台但约位次，则辈品正同。二师唯约行因，则止齐中上。各有所据，取义不同，故不违也。”克实而论，则烦恼不异菩提，始恶何妨终善。恶人即已成喜，岂不贤圣同科。三辈九品，正相配合。又何疑焉。’</p>
<p style="margin-left:24.0pt;text-indent:-24.0pt;">八、《报恩论》曰︰‘此经上辈当（当者，配合之义）出家。中下二辈当（同上）在家。乃从其多数，粗举大凡。故云“凡有三辈”。《观经》就此大凡，略开为九。而又极其优降，以括无量行因之不齐。’</p>
<p style="margin-left:24.0pt;text-indent:-24.0pt;">九、《四帖疏》云︰‘又看此《观经》定善，乃三辈上下文意，总是佛去世后，五浊凡夫。但以遇缘有异，致令九品差别。何者。上品三人，是遇大凡夫。中品三人，是遇小凡夫。下品三人，是遇恶凡夫。以恶业故。临终藉善，乘佛愿力，乃得往生。到彼华开，方始发心。何得言是始学大乘人也。（古师谓下辈是大乘始学凡夫）若作此见，自失误他，为害兹甚。’</p>
<p style="margin-left:24.0pt;text-indent:-24.0pt;">十、《无量寿经钞》曰︰‘憬兴明许三辈九品，凡夫往生。故彼释云︰“一、凡小往生。二、大圣往生。”言凡小者，指三辈。’</p>
<p style="margin-left:24.0pt;text-indent:-24.0pt;">十一、《游心安乐道》曰︰‘又四十八愿，初先为一切凡夫。后兼为三乘圣人。故知净土宗意，本为凡夫，兼为圣人也。’</p>
<p style="margin-left:24.0pt;text-indent:-24.0pt;">十二、《毗婆沙论》云︰‘家是烦恼因缘。夫出家者，为灭垢累，故宜远离也。’</p>
<p style="margin-left:24.0pt;text-indent:-24.0pt;">十三、玄恽师云︰‘出家造恶极难，如陆地行船。在家起过即易，如海中泛舟。又出家修道易为，如海中泛舟。在家修福甚难，如陆地行船。然有心出家而身不出家。身出家而心不出家等。今身心俱出家。故云“舍家弃欲”。’</p>
<p style="margin-left:24.0pt;text-indent:-24.0pt;">十四、《无量寿经起信论》云︰‘一切众生由爱渴故，因有幻身。由幻身故，因有国土。舍家弃欲，爱渴净故，国土亦净。《大般若经》云︰“菩萨摩诃萨，志性好游诸佛国土，应远离居家。”故知出家为净土正因，以远离不净故。’</p>
<p style="margin-left:24.0pt;text-indent:-24.0pt;">十五、《游心安乐道》曰︰‘无量寿经，说三辈因。上辈之中说有五句。一者舍家离欲而作沙门。此显发起正因方便。二者发菩提心，是明正因。三者专念彼佛，是明修观。四者作诸功德，是明起行。此观及行为助满业。（元晓师以念佛为助业，此说未稳，前已于明宗章辩之，兹不赘）。五者愿生彼国，此一是愿，前四是行。行愿和合，乃得生故。’</p>
<p style="margin-left:24.0pt;text-indent:-24.0pt;">十六、《观经》曰︰‘韦提希与五百侍女，闻佛所说，应时即见极乐世界广长之相，得见佛见身及二菩萨，心生欢喜，叹未曾有，豁然大悟，逮无生忍。五百侍女，阿耨多罗三藐三菩提。愿生彼国。世尊悉记，皆当往生。生彼国已，获得诸佛现前三昧。无量诸天，发无上道心。’</p>
<p style="margin-left:24.0pt;text-indent:-24.0pt;">十七、《报恩论》曰︰‘刘遗民三度见佛，衣覆手摩，自当上品。非出家也。而凡莲宗诸祖，及维摩、贤护等，一切缁素名德之往生者，可例知矣。’</p>
<p style="margin-left:24.0pt;text-indent:-24.0pt;">十八、道绰大师于发菩提心有四番议论，《安乐集》云︰‘第一出菩提心功用者。《大经》云︰凡欲往生净土，要须发菩提心为源。云何？菩提者，乃是无上佛道之名也。若欲发心作佛者，此心广大，周遍法界。此心究竟，等若虚空。此心长远，尽未来际。此心普备，离二乘障。若能一发此心，倾无始生死有沦。所有功德回向菩提，皆能远诣佛果，无有失灭。’</p>
<p style="margin-left:24.0pt;text-indent:-24.0pt;">十？、《菩提心论》曰︰‘此菩提心，能包藏一切菩萨功德故。若修证出现，则为一切导师。若归本，则是密严国土。不起于座，能成一切佛事。’</p>
<p style="margin-left:24.0pt;text-indent:-24.0pt;">十九、《安乐集》云︰‘第二，出菩提名体者。然菩提有三种︰一者，法身菩提。二者，报身菩提。三者，化身菩提也。言法身菩提者，所谓真如、实相、第一义空。自性清净，体无秽染。现出天真，不假修成，名为法身。佛体道本，名曰菩提。言报身菩提者，备修万行，能感报佛之果。以果酬因，名曰报身。圆通无碍，名曰菩提。言化身菩提者，谓从报起用，能趣万机，名为化身。益物圆通，名曰菩提。’</p>
<p style="margin-left:24.0pt;text-indent:-24.0pt;">二十、《安乐集》云︰‘第三，显发心有异者，今谓行者，修因发心具其三种︰一者，要须识达有无。从本以来自性清净。二者，缘修万行，八万四千诸波罗蜜门等。三者，大慈悲为本。恒拟运度为怀。此之三因，能与大菩提相应，故名发菩提心。</p>
<p style="margin-left:24.0pt;text-indent:-24.0pt;">二一、《大涅槃经》云︰‘如是逆顺入超禅已，复告大众︰我以佛眼，遍观三界一切诸法，无明本际，性本解脱。于十方求，了不能得。推本无故，所因枝叶，皆悉解脱。无明解脱故，乃至老死，皆得解脱。以是因缘，我今安住常寂灭光，名大涅槃。’</p>
<p style="margin-left:24.0pt;text-indent:-24.0pt;">二二、《心王铭》曰︰‘水中盐味，色里胶清，决定是有，不见其形。心王亦尔，身内居停。面门出入，应物随情。自在无碍，所作皆成。’</p>
<p style="margin-left:24.0pt;text-indent:-24.0pt;">二三、《涅槃经》云︰‘一切众生，皆有佛性。’</p>
<p style="margin-left:24.0pt;text-indent:-24.0pt;">二四、《心灯录》云︰‘所以古德都要人知有。若不知有，总是虚妄。’</p>
<p style="margin-left:24.0pt;text-indent:-24.0pt;">二五、《弥陀要解》云︰‘深信发愿，即无上菩提。’</p>
<p style="margin-left:24.0pt;text-indent:-24.0pt;">二六、《安乐集》云︰‘第四，问答解释者。问曰︰若备修万行，能感菩提，得成佛者，何故《诸法无行经》云︰“若人求菩提，即无有菩提。是人远菩提，犹如天与地。”’</p>
<p style="margin-left:24.0pt;text-indent:-24.0pt;">二七、《大智度论》云︰‘“若人见般若，是则为被縳。若不见般若，是亦为被縳。若人见般若，是则为解脱。若不见般若，是亦为解脱。”’龙树菩萨释曰︰‘是中不离四句者为縳，离四句者为解。’</p>
<p style="margin-left:24.0pt;text-indent:-24.0pt;">二八、《弥陀要解》云︰‘于一切方便之中，求其至真捷，至圆顿者，莫若念佛，求生净土。又于一切念佛法门之中，求其至简易，至稳当者，莫若信愿专持名号。’又云︰‘阿弥陀佛是万德洪名。以名召德，罄无不尽。故即执持名号为正行，不必更涉观想、参究等行，至简易、至直捷。’</p>
<p style="margin-left:24.0pt;text-indent:-24.0pt;">二九、《圆中钞》云︰‘今经所示，初心凡夫，但是有口能称，有心能念，皆可修之。故知此经所示，乃至简至易之法门也。’又曰：‘若执持名号，不问闲忙，不拘动静，行住坐卧，皆可修之。故知此经所示，乃至捷至径之法门也。’又曰：‘称名之法，不择贤愚，不拣男女，若贫若富，若贵若贱，皆可修之。故知此经所示，乃摄机至广之法门也。’</p>
<p style="margin-left:24.0pt;text-indent:-24.0pt;">三十、《游心安乐道》云︰‘诸佛名号，总万德成。但能一念念佛名者，即一念中，总念万德。’又曰：‘无始恶业，从妄心生；念佛功德，从真心起。真心如日，妄心如闇。真心暂起，妄念即除。如日始生，众暗悉除。’</p>
<p style="margin-left:24.0pt;text-indent:-24.0pt;">三一、《观佛三昧经》云︰‘佛劝父王行念佛三昧。父王白佛︰佛地果德，真如实相，第一义空，何因不遗弟子行之。佛告父王︰诸佛果德，有无量深妙境界，神通解脱，非是凡夫所行境界，故劝父王行念佛三昧。‘父王白佛︰念佛之功，其状云何？佛告父王︰如伊兰林，方四十由旬，有一棵牛头栴檀，虽有根芽，犹未出土。其伊兰林，唯臭无香。若有啖其华果，发狂而死。后时栴檀根芽，渐渐生长。才欲成树，香气冒盛。遂能改变此林，普皆香美。众生见者，皆生希有心。佛告父王︰一切众生，在生死中，念佛之心，亦复如是。但能系念不止，定生佛前。一得往生，即能改变一切诸恶，成大慈悲。如彼香树，改伊兰林’。</p>
<p style="margin-left:24.0pt;text-indent:-24.0pt;">三二、《大悲经》云︰‘一称佛名，以是善根，入涅槃界，不可穷尽。’</p>
<p style="margin-left:24.0pt;text-indent:-24.0pt;">三三、《称扬诸佛功德经》云︰‘若有得闻无量寿如来名者，一心信乐，持讽诵念………其人当得无量之福，永当远离三途之厄。命终之后，皆得往生彼佛刹土。’</p>
<p style="margin-left:24.0pt;text-indent:-24.0pt;">三四、《文殊般若经》云︰‘众生愚钝，观不能解。但令念声相续，自得往生。’</p>
<p style="margin-left:24.0pt;text-indent:-24.0pt;">三五、《净修捷要》赞念佛法门云︰‘六字统摄万法，一门即是普门。全事即理，全妄归真。全性起修，全修在性。广学原为深入，专修即是总持。声声唤醒自己，念念不离本尊。’又云︰‘无量光寿，是我本觉。起心念佛，方名始觉。托彼依正，显我自心。始本不离，直趋觉路。暂尔相违，便堕无明。’</p>
<p style="margin-left:24.0pt;text-indent:-24.0pt;">三六、《无量寿经起信论》云︰‘须知持名一法，最为简要。行者初发心时，贵有定课。每日或千声，或万声，十万声。从少至多，由散入定。随其念力，俱可往生。’</p>
<p style="margin-left:24.0pt;text-indent:-24.0pt;">三七、《安乐集》云︰‘称名亦尔，但能专至，相续不断，定生佛前。今劝后代学者，若欲会其二谛，但知念念不可得，即是智慧门。而能系念相续不断，即是功德门。是故经云菩萨摩诃萨，恒以功德智慧以修其心。若始学者，未能破相。但能依相专至，无不往生，不须疑也。’</p>
<p style="margin-left:24.0pt;text-indent:-24.0pt;">三八、《观念法门》云︰‘佛说一切众生，根性不同，有上中下。随其根性，佛皆劝专念无量寿佛名。问︰五种因缘（指五念门），皆是净业。何特于念佛行，专置一向之言耶？答，此有三义︰一、谓诸行为废而说，念佛为立而说。二、为助念佛之正业，而说诸行之助业。三、以念佛而为正，以诸行而为傍。故云一向也。’</p>
<p style="margin-left:24.0pt;text-indent:-24.0pt;">三九、《无量寿经起信论》曰︰‘行者既发菩提心，当修菩萨行。于世出世间，所有一毫之善，乃至无边功边，悉以深心至诚心，回向极乐。亦得名为一向专念。不必弃舍百为，乃名专念。以佛性遍一切处。有弃有舍，不名念佛故。’</p>
<p style="margin-left:24.0pt;text-indent:-24.0pt;">四十、《梵室偶谈》云︰‘又禅者欲生西方，不必改为念佛。但具信愿，则参禅即净土行也。’</p>
<p style="margin-left:24.0pt;text-indent:-24.0pt;">四一、善导大师示曰︰‘大圣悲怜，直劝专称名字者，正由称名易故，相续即生。若能念念相续，毕命为期者，十即十生，百即百生。何以故？无杂缘得正念故，与佛本愿相应故，不违教故，愿佛语故。若舍专念修杂念者，百中希（稀）得一二，千中希（稀）得三四。’</p>
<p style="margin-left:24.0pt;text-indent:-24.0pt;">四二、《观经》云︰五逆十恶之人，应堕恶道。临命终时，遇善知识。‘教令念佛。彼人苦逼，不遑念佛。善友告言，汝若不能念（指观想）彼佛者，应称无量寿佛。如是至心，令声不绝，具足十念，称南无阿弥陀佛。称佛名故，于念念中，除八十亿劫生死之罪。命终之时，见金莲花，犹如日轮，住其人前。如一念顷，即得往生极乐世界。’</p>
<p style="margin-left:24.0pt;text-indent:-24.0pt;">四三、《弥陀要解》云︰‘深信发愿，即无上菩提。合此信愿，即为净土指南。由此执持名号，乃为正行。’</p>
<p style="margin-left:24.0pt;text-indent:-24.0pt;">四四、《弥陀要解》云︰‘若无信愿，纵将名号持至风吹不入，雨打不湿，如铜墙铁壁相似，亦无得生之理。修净业者，不可不知也。’</p>
<p style="margin-left:24.0pt;text-indent:-24.0pt;">四五、《阿弥陀经》曰︰‘众生闻者，应当发愿，愿生彼国。’又曰：‘若有信者，应当发愿，生彼国土。’又云︰‘若有人已发愿，今发愿，当发愿，欲生阿弥陀佛国者，是诸人等，皆得不退转于阿耨多罗三藐三菩提。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">四六、《称赞净土经》云︰‘是善男子，或善女人，临命终时，无量寿佛，与其无量声闻弟子，菩萨众俱，前后围绕，来住其前。慈悲加祐，令心不乱。既舍命已，随佛众会，生无量寿极乐世界清净佛土。’经中‘慈悲加祐，令心不乱’是为净宗之心髓。</p>
<p style="margin-left:24.0pt;text-indent:-24.0pt;">四七、《法华文句》云︰‘《胎经》云︰莲华生者，非胎卵湿化之化生也，非化而言化也。’</p>
<p style="margin-left:24.0pt;text-indent:-24.0pt;">四八、《智度论》云︰‘智慧箭劲利。破憍慢诸贼。’</p>
<p style="margin-left:24.0pt;text-indent:-24.0pt;">四九、《维摩经》云︰‘以智慧剑。破烦恼贼。’</p>
<p style="margin-left:24.0pt;text-indent:-24.0pt;">五十、《心地观经》云︰‘法宝犹如智慧利剑，割断生死，离系縳故。’</p>
<p style="margin-left:24.0pt;text-indent:-24.0pt;">五一、嘉祥《义疏》曰︰‘第一谓上品上生。发菩提心，修行经七日，则生彼国。见彼佛身，闻说妙法，则悟无生法忍。当知此是七地无生也。第二，上品中生。不必读诵大乘经。但善解义理，深信因果，不谤大乘。此功德愿生彼国，即得往生彼国七宝池中大莲华中。经一宿则开。经一小劫，得无生法忍。此亦是七地无生。前上品见佛闻法，则得无生。今中品经一小劫得无生也。第三，上品下生。此人亦信因果，不谤大乘。彼国华中一日一夜乃开。复经三小劫得百法明门，住欢喜地。今下品得初地无生，故知前上品是七地无生。’</p>
<p style="margin-left:24.0pt;text-indent:-24.0pt;">五二、《弥陀疏钞》更谓上上品往生中，最上者可至八地。</p>
<p style="margin-left:24.0pt;text-indent:-24.0pt;">五三、《钞》云︰‘则上上品中，从一地以至八地，已容多品，余可知矣。’</p>
<p style="margin-left:24.0pt;text-indent:-24.0pt;">五四、《观经》谓上品上生者，‘阿弥陀如来，与观世音，大势至，无数化佛，百千比丘声闻大众，无量诸天，七宝宫殿。观世音菩萨执金刚台，与大势至菩萨，至行者前。阿弥陀佛放大光明，照行者身。与诸菩萨，授手迎接。观世音、大势至，与无数菩萨，赞叹行者，劝进其心。行者见已，欢喜踊跃。自见其身乘金刚台，随从佛后。如弹指顷，往生彼国。’又上品中生者‘命欲终时，阿弥陀佛，与观世音，大势至，无量大众眷属围绕。持紫金台，至行者前。赞曰︰“汝行大乘，解第一义。是故我今来迎接汝。”与千化佛一时授手。行者自见坐紫金台。合掌叉手，赞叹诸佛。如一念顷，即生彼国七宝池中。’又上品下生者，‘行者命欲终时，阿弥陀佛，及观世音，大势至，与诸菩萨，持金莲华，化作五百佛，来迎此人。五百化佛，一时授手。赞言︰“法子︰汝今清净，发无上道心，我来迎汝。”见此事时。即自见身坐金莲华。坐已华合。随世尊后，即得往生七宝池中。’</p>
<p style="margin-left:24.0pt;text-indent:-24.0pt;">五五、灵峰大师《要解》云︰‘问︰“佛既心作心是，何不竟言自佛，而必以他佛为胜，何也。”答︰“此之法门，全在了他即自。若讳言他佛，则是他见未忘。若偏重自佛，却成我见颠倒。又悉檀四益，后三益事不孤起。傥不从世界深发庆信，则欣厌二益，尚不能生，何况悟入理佛。唯即事持达理持，所以弥陀圣众现前，即是本性明显。往生彼土，见佛闻法，即是成就慧身，不由他悟。法门深妙，破尽一切戏论，斩尽一切意见。唯马鸣、龙树、智者、永明之流，彻底担荷得去。”其余世智辩聪，通儒禅客，尽思度量，愈推愈远，反不若愚夫妇老实念佛者，为能潜通佛智，暗合道妙也。’</p>
<p style="margin-left:24.0pt;text-indent:-24.0pt;">五六、《无量寿经起信论》云︰‘问︰“临终见佛，为是自佛，为是他佛。若他佛者，即成魔业。若自佛者，想力所成，虚妄不实，云何往生。”答︰“自佛他佛，总成戏论。人我两忘，自他不异。诸佛法身，湛然常寂。以本愿故，感应道交，即自即他，无虚无实，唯一真如，周遍法界。众生依于业缘，幻有分段。如居屋下，不见天日。念力诚坚，幻缘斯净。如撤屋蔀，天日豁然。任运往生，还同本得。”’</p>
<p style="margin-left:24.0pt;text-indent:-24.0pt;">五七、《弥陀疏钞》云︰‘著事而迷理，类童蒙读古圣之书。昏樨未开，仅能读文，了不解义。所谓终日念佛，不知佛念者也。执理而遗事，比贫士获豪家之券，自云巨富，不知数他人宝，于己何涉。所谓难知即佛即心，判然心不是佛者也。是故约理则无可念。约事，则无可念中，吾固念之。以念即无念，故理事双修，即本智而能佛智。夫然后谓之大智也。’</p>
<p style="margin-left:24.0pt;text-indent:-24.0pt;">五八、《疏》云︰‘然著事而念能相继，不虚入品之功。执理而心实未明，反受落空之祸。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">五九、《钞》曰︰‘假使骋驰狂慧，耽著顽虚。于自本心，曾未开悟，而轻谈净土，蔑视往生，为害非细。所谓豁达空，拨因果，莽莽荡荡招殃祸者也。’</p>
<p style="margin-left:24.0pt;text-indent:-24.0pt;">六十、《略论》云︰‘中辈生者，有七因缘︰一者，发无上菩提心。二者，一向专念无量寿佛。三者，多少修善，奉持斋戒。四者，起立塔像。五者，饭食沙门。六者，悬缯燃灯。七者，以此回向，愿生安乐。’</p>
<p style="margin-left:24.0pt;text-indent:-24.0pt;">六一、《大乘义章十二》曰︰‘防禁故名为戒，洁清故名为斋。’</p>
<p style="margin-left:24.0pt;text-indent:-24.0pt;">六二、《四分律音义》曰︰‘戒亦律之别义也。梵言三婆罗，此译为禁。戒者亦禁义也。’</p>
<p style="margin-left:24.0pt;text-indent:-24.0pt;">六三、《南山业疏》云︰‘斋谓齐也。齐一其心。或言清也。’</p>
<p style="margin-left:24.0pt;text-indent:-24.0pt;">六四、《会疏》云︰‘斋戒，即八斋戒及摄大小诸戒。盖夫戒是人师，道俗咸奉。心为业主，凡圣俱制，正法住灭，皆一由之。明比日月，尊譬宝珠。宁当抱渴而死，弗饮水虫（指未经沙滤含虫之水）。乃可被系而终，无伤草叶。’</p>
<p style="margin-left:24.0pt;text-indent:-24.0pt;">六五、彭际清居士曰︰‘故知净土资粮，全凭功德。功德之基，莫先持戒。以戒净则心净，心净则土净故。’</p>
<p style="margin-left:24.0pt;text-indent:-24.0pt;">六六、《会疏》曰︰‘安塔有其三义︰一表人胜，二令他信，三为报恩。《法华经》曰︰“诸佛灭度已，供养舍利者，起万亿种塔。金银及颇梨。………或有起石庙，栴檀及沉水，木密并余材，砖瓦泥土等。若于旷野中，积土成佛庙，乃至童子戏，聚沙为佛塔。如是诸人等，皆已成佛道。”’</p>
<p style="margin-left:24.0pt;text-indent:-24.0pt;">六七、《法华经》云︰‘若人为佛故，建立诸形像。刻雕成众相，皆已成佛道。’</p>
<p style="margin-left:24.0pt;text-indent:-24.0pt;">六八、《造像功德经》曰︰‘若人临终发言造像，乃至如※麦，能除三世八十亿劫生死之罪。’</p>
<p style="margin-left:24.0pt;text-indent:-24.0pt;">六九、《六波罗蜜多经》云︰‘以食施者，当施五事。云何为五︰一者施命。若人无食，难以济命。二者施色。因得食故，颜色和悦。三者施力。以是食故，增益气力。四者施乐。以此食故，身心安乐。五者施辩。若饥饿者，身心怯弱。言说謇讷，不能辩了。领食充足，身心勇锐。得大辩才，智慧无碍。’</p>
<p style="margin-left:24.0pt;text-indent:-24.0pt;">七十、《会疏》曰︰‘饭食沙门者，经云︰“正令得满四天下宝，其利不如请一清净沙门，诣舍供养，得利殊倍。”’</p>
<p style="margin-left:24.0pt;text-indent:-24.0pt;">七一、《百缘经》云︰‘佛在世时，有婆多迦，过去曾作一长幡于尸佛塔上。从是以来，九十一劫，常有大幡覆阴其上，受福快乐。然后出家，得阿罗汉。’</p>
<p style="margin-left:24.0pt;text-indent:-24.0pt;">七二、《施灯功德经》云︰‘佛告舍利弗︰或有人于佛塔庙诸形像而设供养故，奉施灯明，乃至以少灯炬，或酥油涂然（燃），持以奉施，其明唯照一道一阶。舍利弗︰如此福德，非是一切声闻、缘觉所能可知，唯佛如来及能知也。’</p>
<p style="margin-left:24.0pt;text-indent:-24.0pt;">七三、《会疏》云︰‘散花者，花开清净。妙色妙香，散诸佛刹。若有花开，诸佛来坐。是故下界中以花为净土。见色闻香，诸鬼神等嫌之，犹如粪秽色香故。（谓诸鬼以花之色香，同于粪便，故嫌之。）《陀罗尼集经》曰︰‘若四部众，以众花散阿弥陀佛，发愿诵咒者，得十种功德。何者为十︰一者，自发善心。二者，令他发善心。三者，诸天欢喜。四者，自身端正，六根具足，无有损坏。五者，死生宝池（指死后生于宝池中）。六者，生生世世生于中国及贵姓中。生值佛闻法，不生边地及下姓中。七者，成转轮王，王四天下。八者，生生世世常得男身。九者，得生弥陀佛国，七宝花上结跏趺坐，成阿鞞跋致。十者，成阿耨菩提。坐于七宝师子座上，放大光明。与阿弥陀佛等无有异也。”’</p>
<p style="margin-left:24.0pt;text-indent:-24.0pt;">七四、《往生要集》曰︰‘随力办于华香供具。’</p>
<p style="margin-left:24.0pt;text-indent:-24.0pt;">七五、《会疏》曰︰‘若人烧美香，魔伦趣他方。佛神欢喜守。修善必成就。如那干诃罗国大王，遥向佛生国焚香作礼。香烟直至佛精舍，如白琉璃云，绕佛七重，化作金台。具如《观佛经》说。’</p>
<p style="margin-left:24.0pt;text-indent:-24.0pt;">七六、《大日经疏》曰︰‘烧香是遍至法界义。如天树王开敷时，香气逆气顺风，自然流布。菩提香亦尔。随一一功德，即为慧火所烧，解脱风所吹。随悲愿力自在而转，普薰一切，故曰烧香。’</p>
<p style="margin-left:24.0pt;text-indent:-24.0pt;">七七、慈照宗主劝人发愿偈于下︰‘持戒无信愿，不得生净土，唯得人天福，福尽受轮回。’又‘发愿持戒力，回向生乐国。如是各行持，千中不失一。’</p>
<p style="margin-left:24.0pt;text-indent:-24.0pt;">七八、《会疏》曰︰‘回向愿生者，如上诸善回向，则必作生因。若不回向，则不作生因。’</p>
<p style="margin-left:24.0pt;text-indent:-24.0pt;">七九、《圆中钞》曰︰‘真佛者，弥陀之应身也。化身则从应身，又变化其身，而来接引。’</p>
<p style="margin-left:24.0pt;text-indent:-24.0pt;">八十、《会疏》曰︰‘具如真佛者，如《观经》中，上辈三人临终时，皆言阿弥陀佛及与化佛来迎此人。故知真佛，指上辈所见佛也。余例上可知。’</p>
<p style="margin-left:24.0pt;text-indent:-24.0pt;">八一、《往生论》曰︰‘二乘种不生。’</p>
<p style="margin-left:24.0pt;text-indent:-24.0pt;">八二、《净影疏》曰︰‘天亲作往生偈，二乘种皆不得生。《观经》宣说小乘众生，亦得往生。其义云何？释言︰言二乘种不得生者，就此国中，往去时说。小乘众生先虽习得，临欲去时，要发大心，方得往生。若用小心求生彼国，无得去理。为是天亲言，二乘种不得往生。问云︰若言去用大心，何故至彼证入小果。释言︰由其本习小乘多故。本在此处，多学观察苦、无常等。至彼闻说苦、无常等，即便悟解。故证小果。以本垂终发大乘心，求生彼故。在彼国中，得罗汉已，即便求大（回小向大）。’</p>
<p style="margin-left:24.0pt;text-indent:-24.0pt;">八三、《净影疏》曰︰‘然此三辈，人位虽殊。至欲往生，齐须发心求大菩提，专念彼佛，回向发愿，方得往生。’</p>
<p style="margin-left:24.0pt;text-indent:-24.0pt;">八四、《望西疏》曰︰‘三辈俱有梦见眼见故。’《觉经》中说上辈云︰‘于其卧睡中，梦见无量清净佛，及诸菩萨、阿罗汉。其人寿命欲终时，无量清净佛，则自与诸菩萨、阿罗汉，翻飞行迎之。’《观经》说，‘化佛来迎。恶人尚尔，况善人耶？</p>
<p style="margin-left:24.0pt;text-indent:-24.0pt;">八五、《会疏》曰︰‘梦见彼佛者，如《观经》下三品人。命促刹那，狱火来现。虽佛来迎，仿佛不明，犹如梦中故。若不尔者，何至临终，得安闲神游乎？’</p>
<p style="margin-left:24.0pt;text-indent:-24.0pt;">八六、《觉经》（即《汉译》）云︰“（其三辈者．．）当断爱欲，无所贪慕。慈心精进，不当嗔怒。斋戒清净。如是清净者，当一心念欲生无量清净佛国。”</p>
<p style="margin-left:24.0pt;text-indent:-24.0pt;">八七、嘉祥《观经义疏》曰︰‘上品修大乘因故，所以得大乘果。中品修小乘因故，还得小乘果。下品现在虽不修大乘善及小乘善。但彼临终时，遇善知识，为说大乘妙法。以闻大乘故，得大乘果也。’</p>
<p style="margin-left:24.0pt;text-indent:-24.0pt;">八八、《称扬诸佛功德经》云︰‘若有得闻无量寿如来名者，………命欲终时，一心信乐，念不忘舍，阿弥陀佛将诸众僧，住其人前，魔终不能坏斯等正觉之心。’</p>
<p style="margin-left:24.0pt;text-indent:-24.0pt;">八九、《鼓音王经》云︰‘若有四众，能正受持，彼佛名号，临命终时，阿弥陀佛，即与大众，往此人所，令其得见。’</p>
<p style="margin-left:24.0pt;text-indent:-24.0pt;">九十、《华严经》云︰‘如来有十种佛事。一者若有众生，专心忆念，则现其前。’</p>
<p style="margin-left:24.0pt;text-indent:-24.0pt;">九一、莲池《疏钞》云︰‘古谓佛无去来。云何有佛，现在其前。答︰感应道交，不妨不来而来，无见而见。故永明谓“知幻非实，则心佛两忘。不无幻相，则不坏心佛。”又云︰“法身真佛，本无生灭。从真起化，接引迷根。”此乃如来本愿功德，令彼有缘众生，专心想念，能于自心见佛来迎。不是诸佛实遣化身而来迎接。则佛身湛然常寂，众生见有去来。如镜中形，非内非外如梦中事，不有不无。又经云：“应以佛身而得度者，即现佛身而为说法。”亦此意也。是故水清则月自来，心净则佛自现。所谓感应道交难思议也。’</p>
<p style="margin-left:24.0pt;text-indent:-24.0pt;">九二、《圆中钞》云︰‘凡是见佛，须论感应。若平居参禅，或修空观。既宗扫荡，佛亦不立。苟有所见，悉为魔境。或功用显著，心佛自现。亦须观空，弗生著相。今既念佛，求生极乐。临终见佛，此因妙感。复由生佛本是一体，感应道交，法尔如是。若不明此，妄论邪谈，不唯自障，兼亦障人。于此法门，大成罪过。’</p>
<p style="margin-left:24.0pt;text-indent:-24.0pt;">九三、蕅益《要解》云︰‘十万亿土，不出我现前一念心性之外。以心性本无外故。又仗自心之佛力接引，何难即生。如镜中照数十层山水楼阁，层次宛然，实无远近。一照俱了，见无先后。“从是西方，过十万亿佛土，有世界名曰极乐。”亦如是；“其土有佛，号阿弥陀，今现在说法。”亦如是；“其人临命终时，阿弥陀佛与诸圣众，现在其前。是人终时，心不颠倒，即得往生阿弥陀佛极乐国土。”亦如是。当知字字皆海印三昧，大圆镜智之灵文也。’</p>
<p style="margin-left:24.0pt;text-indent:-24.0pt;">九四、元晓师据《魏译》，于《无量寿经宗要》论云︰‘下辈之内，说二种人。二人之中，各有三句。初人三者︰一者，假使不能作诸功德，当发无上菩提之心。是明正因。二者，乃至十念，专念彼佛。是助满业。三者，愿生彼国。此愿前行和合为因，是明不定性人也。第二人中，有三句者︰一者，闻甚深法，欢喜信乐。此句兼显发心正因。但为异前人，举其深信耳。二者，乃至一念念于彼佛。是助满业。为显前人无深信故，必须十念。此人有深信故，未必具足十念（窃按元晓师之说乃专据《魏译》。若就本经，则一念得生者，全因获得一念净心也。从一心中，念佛一声，顿即与弥陀本愿相应，故临终即得往生。）三者，以至诚心，愿生彼国。此愿前行和合为因。此就菩萨种性人也。（正是《唐译》中“住大乘者”）’</p>
<p style="margin-left:24.0pt;text-indent:-24.0pt;">九五、《报恩论》曰︰‘谨按此段十念往生，专指住大乘者言之。大乘如禅宗得破参，及读一切大乘经典，得解悟者皆是。甚人不专修净土。如智者，永明之类。’</p>
<p style="margin-left:24.0pt;text-indent:-24.0pt;">九六、《教行信证》曰︰‘言一念者，信心无二心。故曰一念。是名一心。一心则清净报土真因也。’</p>
<p style="margin-left:24.0pt;text-indent:-24.0pt;">九七、《信心铭》曰︰‘信心不二，不二信心。言语道断，非去来今。’</p>
<p style="margin-left:24.0pt;text-indent:-24.0pt;">九八、《圆中钞》曰︰‘持名一心不乱者，因也。得一念者，约行成而为言也。此一念之力，有伏惑之功。临终正念，自然现前，往生净土必矣。’</p>
<p style="margin-left:24.0pt;text-indent:-24.0pt;">九九、《圆中钞》云︰‘此一念之力，有伏惑之功，临终正念，自然现前。’</p>
<p style="margin-left:24.0pt;text-indent:-24.0pt;">一ＯＯ、《弥陀疏钞》曰︰‘闻佛名号，常忆常念。以心缘历，字字分明。前句后句，相续不断。行住坐卧，唯此一念，无第二念。不为贪嗔烦恼之所杂乱。事上即得，理上未彻。惟得信力，未见道故。名事一心也。’</p>
<p style="margin-left:24.0pt;text-indent:-24.0pt;">一Ｏ一、《弥陀要解》云︰‘不论事持理持，持至伏除烦恼，乃至见思先尽，皆事一心。’</p>
<p style="margin-left:24.0pt;text-indent:-24.0pt;">一Ｏ二、《弥陀疏钞》云︰‘闻佛名号，不惟忆念，即念反观，体察究审，鞫其根源。体究之极，于自本心，忽然契合。以见谛故，名理一心也。’</p>
<p style="margin-left:24.0pt;text-indent:-24.0pt;">一Ｏ三、《弥陀要解》云︰‘不论事持理持，持至心开见本性佛，皆理一心。’</p>
<p style="margin-left:24.0pt;text-indent:-24.0pt;">一Ｏ四、《弥陀疏钞》云︰‘执持名号，一心向往，即事一心。执持名号，还归自心，即理一心。’</p>
<p style="margin-left:24.0pt;text-indent:-24.0pt;">一Ｏ五、《那先经》云︰‘诸善之中，独有一心，最为第一。一其心者，诸善随之。’</p>
<p style="margin-left:24.0pt;text-indent:-24.0pt;">一Ｏ六、《弥陀疏钞》曰︰‘即此一心，全体是佛。又此一心，即定中之定故，即菩萨念佛三昧故，即达摩直指之禅故。’</p>
<p style="margin-left:24.0pt;text-indent:-24.0pt;">一Ｏ七、日本幸西氏云︰‘一乘即弘愿。弘愿即佛智。佛智即一念。’</p>
<p style="margin-left:24.0pt;text-indent:-24.0pt;">一Ｏ八、义寂之《无量寿经疏》曰︰‘此言念者，谓称南无阿弥陀佛。经此六字顷，名一念。’</p>
<p style="margin-left:24.0pt;text-indent:-24.0pt;">一Ｏ九、《观经》谓下品下生者，‘如是至心，令声不绝，具足十念，称南无阿弥陀佛。称佛名故，于念念中，除八十亿劫生死之罪。命终之时，见金莲华，犹如车轮。如一念顷，即得往生极乐世界。’</p>
<p style="margin-left:24.0pt;text-indent:-24.0pt;">一一Ｏ、彭际清曰︰‘如实回心，一念念佛，无不往生，以佛本愿力故。’</p>
<p style="margin-left:24.0pt;text-indent:-24.0pt;">一一一、《疏钞》曰︰‘故知至心念阿弥陀佛一声，灭八十亿劫生死重罪。良繇正指理一心故。人有疑言，罪既多劫，业重障深，久勤忏摩，渐积功德，庶可消亡。而念佛一声，灭多劫罪。因微果巨，固所不信。今谓至心者，即一心也。若事一心，虽能灭罪，为力稍疏，罪将复现。多多之念，止可灭少少之愆。此之至心，正属理一心。一心既朗，积妄顿空。喻千年闇室，岂以一灯，闇不速灭。故“一称南无佛，皆已成佛道。不独《妙法莲华经》有之。《法华三昧观经》云：“十方众生，一称南无佛者，皆当作佛。唯一大乘，无有二三。一切诸法，一相一门，所谓无生无灭，毕竟空相。”如上所说，非理一心而何？’</p>
<p style="margin-left:24.0pt;text-indent:-24.0pt;">一一二、《无量寿经宗要》︰‘但有此念，更无他念。当念渡河，即是一念。此等十念，不杂余念。行者亦尔，若念佛名，若念佛相等。无间念佛，乃至十念。如是至心，名为十念。’</p>
<p style="margin-left:24.0pt;text-indent:-24.0pt;">一一三、《安乐集》亦论十念往生云︰‘汝谓一形恶业为重，以下品人十念之善为轻者，今当以义校量。轻重之义者，正明在心，在缘，在决定。不在时节久近多少也。一、云何在心？谓彼人造罪时，自依止虚妄颠倒心生（依妄心而生）。此十念者，依善知识方便安慰，闻实相法生（依实相而生）。一实一虚，岂得相比也。何者？譬如千岁闇室，光若暂至，即便明朗。岂可得言，闇在室千岁而不去也。是故《遗日摩尼宝经》云︰“佛告迦叶菩萨，众生虽复数千巨亿万劫，在爱欲中，为罪所覆。若闻佛经，一反念善，罪即消尽也。”是名在心。二、云何在缘？谓彼人造罪时，自依止妄想，依烦恼果报众生生。今此十念者，依止无上信心，依阿弥陀如来，真实清净无量功德名号生。譬如有人，被毒箭所中，彻筋破骨。若闻灭除药鼓声，即箭出毒除。岂可得言彼箭深毒厉，闻鼓音声，不能拔箭去毒也。是名在缘。三、云何在决定者？被人造罪时，自依止有后心、有间心生。今此十念者，依止无后心、无间心起。是为决定。又《智度论》云︰“一切众生临终之时，刀风解形，死苦来逼，生大怖畏。”是故遇善知识，发大勇猛心，心心相续，十念即是增上善根，便得往生。又如有人对敌破阵，一形之力一时尽用。其十念之善，亦如是也。’</p>
<p style="margin-left:24.0pt;text-indent:-24.0pt;">一一四、《安乐集》曰︰‘十念相续，似若不难。然诸凡夫，心如野马，识剧（剧者，甚于也）猿猴，驰骋六尘，何曾停息。各须宜发信心，预自克念。使积习成性，善根坚固也。如佛告大王，人积善行，死无恶念。如树先倾，倒必随由也。若刀风一至，百苦凑身。若习先不在怀，念何可办？各宜同志三五，预结言要。临命终时，迭相开晓。为称弥陀名号，愿生安乐国。声声相次，使成十念也。譬如腊印之泥，印坏文成，此命断时，即是生安乐国时，一入正定聚，更何所忧。各宜量此大利。何不预克念也。’</p>
<p style="margin-left:24.0pt;text-indent:-24.0pt;">一一五、《弥陀要解》云︰‘若无平时七日功夫，安有终临十念一念。纵下下品逆恶之人，并是夙因成熟。故感临终遇善友，闻便信愿。此事万中无一，岂可侥幸。’</p>
<p style="margin-left:24.0pt;text-indent:-24.0pt;">一一六、蕅益大师曰︰‘现前一句所念之佛，亦本超情离见，何劳说妙说玄。只贵信得及，守得稳，直下念去。或昼夜十万，或五万、三万，以决定不缺为准。毕此一生，誓无变改，若不得往生者，三世诸佛便为诳语。’又云︰‘要到一心不乱境界，亦无他术。最初下手，须用数珠，记得分明，刻定课程，决定无缺。久久纯熟，不念自念。然后记数亦得，不记数亦得。若初心便要说好看看话，要不著相，要学圆融自在，总是信不深，行不力。’</p>
<p style="margin-left:24.0pt;text-indent:-24.0pt;">一一七、道绰大师云︰‘若始学者，未能破相。但能依相专至，无不往生，不须疑也。’</p>
<p style="margin-left:24.0pt;text-indent:-24.0pt;">一一八、《安乐集》曰︰‘若人称念弥陀名号，能除十方众生无明黑闇得往生者。然有众生称名忆念，而无明犹在，不满所愿者何意？答曰︰由不如实修行，与名义不相应故也。所以者何？谓不知如来是实相身，是为物身。复有三种不相应︰一者信心不淳，若存若亡故。二者信心不一，谓无决定故。三者信心不相续，谓余念间故。迭相收摄。若能相续，则是一心。但能一心即是淳心。具此三心，若不生者，无有是处。’</p>
<p style="margin-left:24.0pt;text-indent:-24.0pt;">一一九、《法华经譬喻品》曰︰‘若有众生，从佛世尊闻法信受，勤修精进，求一切智、佛智、自然智、无师智、如来知见、力无所畏；愍念安乐无量众生，利益天人，度脱一切，是名大乘。’</p>
<p style="margin-left:24.0pt;text-indent:-24.0pt;">一二Ｏ、《十二门论》云︰‘摩诃衍者，于二乘为上，故名大乘。诸佛最大，是乘能至，故名为大。诸佛大人乘是乘，故名为大。又能灭除众生大苦，与（施）大利益事，故名为大。又以此乘能尽一切诸法边底，故名为大。’</p>
<p style="margin-left:24.0pt;text-indent:-24.0pt;">一二一、《宝积经廿八》云︰‘诸佛如来正真正觉所行之道，彼乘名为大乘。’</p>
<p style="margin-left:24.0pt;text-indent:-24.0pt;">一二二、《中阿含经四十一》曰︰‘清净心，尽脱淫怒痴。成就于三明。’</p>
<p style="margin-left:24.0pt;text-indent:-24.0pt;">一二三、《观经义疏》曰︰‘第三品明恶有三人。初明作十恶。次明作四重。后明作五逆。不明谤法阐提（谤法称为阐提），故名恶不尽。十恶四重五逆并得生西方。若是谤法阐提不得生也。阐提不信法，临终虽为说有无量寿佛，彼终不信，故不得往生也。’</p>
<p style="margin-left:24.0pt;text-indent:-24.0pt;">一二四、《四帖疏》曰︰‘如四十八愿中，除谤法五逆者。………如来恐其造斯二遍。方便止言，不得往生。亦不是不摄也。………若造（经忏悔、发愿、持佛名号），还摄得生。’</p>
<p style="margin-left:24.0pt;text-indent:-24.0pt;">一二五、《观云》云：‘临终十念得生，已是万万中之一。’</p>
<p style="margin-left:24.0pt;text-indent:-24.0pt;">一二六、《四帖疏》云：‘谤法五逆，临终能至心信乐念佛往生者，当为亿亿中之一也。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">一二七、《法鼓经》云︰‘若人临终，不能作念。但知彼方有佛，作往生意，亦得往生。’</p>
<p style="margin-left:24.0pt;text-indent:-24.0pt;">一二八、《安乐集》云︰‘当知如来有胜方便，摄护信心。谓以专意念佛因缘，随愿往生。’并赞云︰‘若闻阿弥陀德号，欢喜赞仰心归依，下至一念得大利，则为具足功德宝。设满大千世界火，亦应直过闻佛名，闻阿弥陀不复退，是故至心稽首礼。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a27"></a><span style="color:#333399">往生正因第二十五<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《观经》云︰‘生彼国者，当修三福︰一者，孝养父母，奉事师长；慈心不杀，修十善业。二者，受持三归，具足众戒，不犯威仪。三者，发菩提心，深信因果；读诵大乘，劝进行者。如此三事，名为净业。佛告韦提希，汝今知不？此三种业，乃是过去、未来、现在三世诸佛净业正因。’又曰︰‘复有三种众生，当得往生。何等为三︰一者，慈心不杀，具诸戒行。二者，读诵大乘方等经典。三者，修行六念。回向发愿，愿生彼国。具此功德，一日乃至七日，即得往生。’</p>
<p style="margin-left:24.0pt;text-indent:-24.0pt;">二、《观经约论》云︰‘不读大乘则不明佛心。不明佛心，则不契佛智。不契佛智，纵生彼国，不得见佛。’</p>
<p style="margin-left:24.0pt;text-indent:-24.0pt;">三、《普贤行愿品》曰︰‘菩萨若能随顺众生，则为随顺诸佛。若于众生尊重承事，则为尊重承事如来。’</p>
<p style="margin-left:24.0pt;text-indent:-24.0pt;">四、《报恩论》曰︰‘凡是善行，皆可往生。但必常常念佛回向，即转世善为净因。故佛说诸经，总兼世善。而此十善业，且特说专经（《十善戒经》）。以净身三，口四，意三诸业，为修持根本也。’</p>
<p style="margin-left:24.0pt;text-indent:-24.0pt;">五、《往生论》立‘五念门’︰（１）礼拜门。（２）赞叹门。（３）作愿门。（４）观察门。（５）回向门。</p>
<p style="margin-left:24.0pt;text-indent:-24.0pt;">六、《往生论》云︰‘云何赞叹？口业赞叹，称彼如来名。’又‘彼观察有三种︰何等三种？一者观察彼佛国土庄严功德。二者观察阿弥陀佛庄严功德。三者观察彼诸菩萨庄严功德。’</p>
<p style="margin-left:24.0pt;text-indent:-24.0pt;">七、《往生论》云︰‘云何礼拜？身业礼拜阿弥陀如来应正遍知，为生彼国意故。’</p>
<p style="margin-left:24.0pt;text-indent:-24.0pt;">八、《往生论注》曰︰‘故知归命即是礼拜。然礼拜但是恭敬，不必归命。归命必是礼拜。若以此推，归命为重。’</p>
<p style="margin-left:24.0pt;text-indent:-24.0pt;">九、《往生论》云︰‘若善男子、善女人，修五念门行成就，毕竟得生安乐国土，见彼阿弥陀佛。’</p>
<p style="margin-left:24.0pt;text-indent:-24.0pt;">十、《辅行二》曰︰‘于法无染曰精，念念趣求曰进。’</p>
<p style="margin-left:24.0pt;text-indent:-24.0pt;">十一、《华严大疏五》曰︰‘精心于法，名之为精。精心务达，目之为进。’</p>
<p style="margin-left:24.0pt;text-indent:-24.0pt;">十二、《大乘义章》曰︰‘吝惜财法称悭。’</p>
<p style="margin-left:24.0pt;text-indent:-24.0pt;">十三、《万善同归集》云︰‘坚信根而拔疑刺。’</p>
<p style="margin-left:24.0pt;text-indent:-24.0pt;">十四、《唯识论》云︰‘云何为信？于实德能深忍乐欲。心净为性。’</p>
<p style="margin-left:24.0pt;text-indent:-24.0pt;">十五、《大乘义章》云︰‘于三宝等，净心不疑，名信。’</p>
<p style="margin-left:24.0pt;text-indent:-24.0pt;">十六、《俱舍论》云︰‘信者，令人澄净。’</p>
<p style="margin-left:24.0pt;text-indent:-24.0pt;">十七、《大论》曰︰‘信为能入。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a28"></a><span style="color:#333399">礼供听法第二十六<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《会疏》曰︰‘听闻受持弥陀所说经法，宣传流布其道德化益也。’</p>
<p style="margin-left:24.0pt;text-indent:-24.0pt;">二、《会疏》曰︰‘五音相和，讽声不邪，故云和雅。歌谓歌咏。叹谓赞叹也。’</p>
<p style="margin-left:24.0pt;text-indent:-24.0pt;">三、《六波罗密经》曰︰‘弥勒白佛云︰“何名为神通智慧。”佛言︰“神通者，能以通力见极微色，是名神通。以净法眼，知色性空，亦不取著，是名智慧。复次，闻世间极微小声，是名神通。于诸音声，悟无言说，离诸譬喻，是名智慧。复次，能知一切有情心行，是名神通。了诸有情妄心非心，是名智慧。复次，于过去际，悉皆忆念，是名神通。了佛土空，是名智慧。复次，了知根性差别之相，是名神通。了胜义空，是名智慧。能知诸法，是名神通。了俗如幻，是名智慧。”’</p>
<p style="margin-left:24.0pt;text-indent:-24.0pt;">四、净影曰︰‘此通与慧，皆依法成故。’</p>
<p style="margin-left:24.0pt;text-indent:-24.0pt;">五、肇公注《维摩经》曰︰‘言为世则谓之法，众圣所由谓之明。’</p>
<p style="margin-left:24.0pt;text-indent:-24.0pt;">六、《华严大疏》曰︰‘如来通智游入，故号门。’</p>
<p style="margin-left:24.0pt;text-indent:-24.0pt;">七、《会疏》曰︰‘出入无碍名游，能彻奥域为入。’</p>
<p style="margin-left:24.0pt;text-indent:-24.0pt;">八、《净影疏》曰︰‘穷本称入。’</p>
<p style="margin-left:24.0pt;text-indent:-24.0pt;">九、《维摩经》云︰‘以诸净国严饰之事，成己佛土。’</p>
<p style="margin-left:24.0pt;text-indent:-24.0pt;">十、《会疏》曰︰‘“应时”，应菩萨发愿时。“欣笑”，授记之相。如来常住三昧，将欲说法，安祥而动。’</p>
<p style="margin-left:24.0pt;text-indent:-24.0pt;">十一、《宝积经》云︰‘诸佛常法，若授地狱众生记时，尔时光明两足下没。乃至若授菩提记，尔时光明从顶上没。’</p>
<p style="margin-left:24.0pt;text-indent:-24.0pt;">十二、《嘉祥疏》曰︰‘正行授记，表得时机，所以欣笑口出。还从顶入者，表吐言说，为物授至极法身之记也。’</p>
<p style="margin-left:24.0pt;text-indent:-24.0pt;">十三、《嘉祥疏》曰：‘人天知相而欢喜。’</p>
<p style="margin-left:24.0pt;text-indent:-24.0pt;">十四、《智度论》曰︰‘如梵天王五种声从口出︰一、甚深如雷。二、清彻远闻，闻者悦乐。三、人心敬乐。四、谛了易解。五、听者无厌。’</p>
<p style="margin-left:24.0pt;text-indent:-24.0pt;">十五、《嘉祥疏》云︰‘震雷能骇动物情，譬说法能动无明之识也。’</p>
<p style="margin-left:24.0pt;text-indent:-24.0pt;">十六、《净影疏》曰︰‘震法雷者，法无碍智化众生也。’</p>
<p style="margin-left:24.0pt;text-indent:-24.0pt;">十七、《梵摩喻经》谓八音为︰‘一最好声。其声哀妙。二易了声。言辞辨了。三调和声。大小得中（闻者和融，自然会于中道之理。）四柔软声。其声柔软（闻者喜悦，舍刚强意，自然入律。）五不误声。言无错失。（闻者各得正见，离九十五种外道之邪非。）六不女声。其声雄朗。（闻者敬服，魔外归顺。）七尊慧声。言有威肃，而世尊重，有慧人声。（闻者尊重，智解开朗。）八深远声。其声深远，犹如雷震。（闻者皆证其深之理。）’</p>
<p style="margin-left:24.0pt;text-indent:-24.0pt;">十八、喜祥师云︰‘一响，二彻，三清，四柔，五哀，六亮，七和，八雅。’</p>
<p style="margin-left:24.0pt;text-indent:-24.0pt;">十九、《阿弥陀经》曰︰‘其音演畅五根五力。’</p>
<p style="margin-left:24.0pt;text-indent:-24.0pt;">二十、《大智度论》曰︰‘一切法，略说有三种︰一者有为法。二者无为法。三者不可说法。此三已摄一切法。’</p>
<p style="margin-left:24.0pt;text-indent:-24.0pt;">二一、《大智度论》曰︰‘如梦者，如梦中无实事，谓之为实。觉已知无，而还自笑。’又曰︰‘一切诸行，如幻欺诳小儿。属因缘，不自在，不久住。’又曰︰‘若深山狭谷中，若深绝涧中，空大舍中，若语声，若打声，从声有声，名为响。无智人谓为有人语声。智者心念，是声无人作。但以声触故，名为响。响事空能诳耳根。乃至菩萨知诸法为响。’</p>
<p style="margin-left:24.0pt;text-indent:-24.0pt;">二二、《会疏》曰︰‘如梦者，如梦所见，虽有种种事，毕竟不可得，诸法亦复如是。如幻者，如幻所现。虽似实化现，其体本寂灭，诸法亦复如是。如响者，如空谷响。虽因声击发，自性无所有，诸法亦复如是。’</p>
<p style="margin-left:24.0pt;text-indent:-24.0pt;">二三、《净影疏》谓此一偈︰‘举彼智愿，记必得土。觉了一切如梦幻等，是举智也。满足诸愿，是举愿也。成如是刹，记得土也。’</p>
<p style="margin-left:24.0pt;text-indent:-24.0pt;">二四、《会疏》云︰‘虽经尘劫，犹如一念。虽在生死，犹如园观。遂（成也，达也）则满足妙愿，建立妙土。’</p>
<p style="margin-left:24.0pt;text-indent:-24.0pt;">二五、《维摩经》云︰‘虽知诸佛国，及与众生空，而常修净土，教化于群生。’</p>
<p style="margin-left:24.0pt;text-indent:-24.0pt;">二六、。《金刚经》曰︰‘一切有为法，如梦幻泡影。’</p>
<p style="margin-left:24.0pt;text-indent:-24.0pt;">二七、《胜鬘经宝窋》曰︰‘德者得也。修功所得，故名功德也。’</p>
<p style="margin-left:24.0pt;text-indent:-24.0pt;">二八、《圆觉经》云︰‘本源清净大圆镜。’</p>
<p style="margin-left:24.0pt;text-indent:-24.0pt;">二九、《圆觉略疏序》曰︰‘是众生之本源，故曰心地。’</p>
<p style="margin-left:24.0pt;text-indent:-24.0pt;">三十、《法华玄义》曰︰‘本极法身，微妙甚深。’</p>
<p style="margin-left:24.0pt;text-indent:-24.0pt;">三一、《安乐集》曰︰‘菩提者，乃是无上佛道之名也。’</p>
<p style="margin-left:24.0pt;text-indent:-24.0pt;">三二、《净影疏》曰︰‘举彼智行，记必成佛。’</p>
<p style="margin-left:24.0pt;text-indent:-24.0pt;">三三、《会疏》曰︰‘一切有情非情，净秽凡圣，名为诸法。性者不改义，其理体也。（诸法本具之体性，永无改变，乃其实际理体也。）因缘合成，假名诸法。（因缘和合，而现诸法，实皆虚妄，但是假名而已。）自性寂灭，体不可得，故云空无我。’</p>
<p style="margin-left:24.0pt;text-indent:-24.0pt;">三四、《大乘义章一》曰︰‘空与无我，眼目异名。’</p>
<p style="margin-left:24.0pt;text-indent:-24.0pt;">三五、《会疏》曰︰‘专求者，是誓愿义。如四十八愿。如是刹，指极乐，勤希求也。’</p>
<p style="margin-left:24.0pt;text-indent:-24.0pt;">三六、《净影疏》谓此一偈是︰‘举彼智愿，记必得土。通达法性一切空无，是举智也。前觉一切如梦幻等（指‘觉了一切法，犹如梦幻响’。）是世谛智。此通（达诸）法性，一切空无（我），是真谛智。专求净土，是举愿也。必成是刹，记得土也。’</p>
<p style="margin-left:24.0pt;text-indent:-24.0pt;">三七、《望西疏》谓︰‘二智（俗谛真谛二智）虽殊，性空是同。虽知性空，而愿净土。’又曰︰‘佛法不著有，不著无，有无（亦有亦无）亦不著，非有非无亦不著，不著亦不著。’</p>
<p style="margin-left:24.0pt;text-indent:-24.0pt;">三八、《金刚经》曰︰‘无我、无人、无众生、无寿者，修一切善法，即得阿耨多罗三藐三菩提。’</p>
<p style="margin-left:24.0pt;text-indent:-24.0pt;">三九、《会疏》曰︰‘所以菩萨虽洞达三空，智无所著，而能大悲薰心，发愿净土。虽净佛土，而常寂静。是则即一法句（真实智慧无为法身）而二十九种（《往生论》谓极乐共二十九种庄严）。即二十九种而一法句之义也。’</p>
<p style="margin-left:24.0pt;text-indent:-24.0pt;">四十、《会疏》曰︰‘闻法乐受行者，闻弥陀所说法，受持奉行也。’</p>
<p style="margin-left:24.0pt;text-indent:-24.0pt;">四一、《净影疏》曰︰‘自于当来得妙净土，名得净处。’</p>
<p style="margin-left:24.0pt;text-indent:-24.0pt;">四二、《会疏》曰︰‘清净处即是净土也。上所谓必成如是刹义也。’</p>
<p style="margin-left:24.0pt;text-indent:-24.0pt;">四三、《会疏》云︰‘至愿者，弥陀尊摄土（国土）摄生（众生）摄身（法身）愿，本是至极难思。菩萨愿同于此。’</p>
<p style="margin-left:24.0pt;text-indent:-24.0pt;">四四、《净影疏》曰︰‘愿己得土，同阿弥陀，名国无异。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a29"></a><span style="color:#333399">歌叹佛德第二十七<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《法华玄赞》曰︰‘西域暑热，人多持盖，皆之花饰之。故名华盖。’</p>
<p style="margin-left:24.0pt;text-indent:-24.0pt;">二、《俱舍论》曰︰‘佛德者，诸有智者，思维如来三种圆德，深生爱敬。其三者何︰一、因圆德。二、果圆德。三、恩圆德。’</p>
<p style="margin-left:24.0pt;text-indent:-24.0pt;">三、《唐译》云：‘晨朝供养他方诸佛。’又云：‘即于晨朝，还到本国。’</p>
<p style="margin-left:24.0pt;text-indent:-24.0pt;">四、《起信论》曰︰‘问︰无量寿佛说法，为是纯说一乘，为是兼说三乘？若纯说一乘者，何得尚有声闻众等？若兼说三圣者，何云二乘不生彼国？答︰纯是一乘，别无三乘。岂独佛在七宝讲堂，纯是一乘。乃至一一花中，一一光中，风声水声，诸音乐声，亦纯说一乘，更无三乘。如《妙法莲华经》云︰“十方世界中，尚无二乘，何况有三。”特以众生根智有差，所闻各异，所证不同。故前文言，或闻佛声，或闻法声，或闻僧声，或寂静声，空无我声，乃至甘露灌顶等声。其得闻者，或证须陀洹果、斯陀含果、阿那含果、阿罗汉果，乃至不退转地菩萨。具如他译本说，是即顺余佛土，寄四果名。实则决定成佛，不取有余涅槃。以能回小向大故。佛本愿故。’</p>
<p style="margin-left:24.0pt;text-indent:-24.0pt;">五、《会疏》曰︰‘自然供养，不有为法故。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a30"></a><span style="color:#333399">大士神光第二十八<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、昙鸾师曰︰‘田舍间人，不简纵横长短。咸谓横舒两手臂为寻。’</p>
<p style="margin-left:24.0pt;text-indent:-24.0pt;">二、《心经略疏》曰︰‘于事理无碍之境，观达自在，故立此名（观自在）。又随机往救，自在无失，故以为名（观世音）。前释就智，后释就悲。’</p>
<p style="margin-left:24.0pt;text-indent:-24.0pt;">三、《千手千眼大悲心罗尼经》曰︰‘观世音菩萨，不可思议威神之力，已于过去无量劫中，已作佛竟，号正法明如来。大悲愿力，为欲发起一切菩萨，安乐成熟诸众生故，现作菩萨。’</p>
<p style="margin-left:24.0pt;text-indent:-24.0pt;">四、《观音三昧经》云︰‘观音在我前成佛，名正法明如来。我为苦行弟子。’（此中之‘我’，即释迦如来。）</p>
<p style="margin-left:24.0pt;text-indent:-24.0pt;">五、《首楞严经》曰︰‘观世音菩萨于无量劫前，于古观世音如来，受如幻闻薰闻修金刚三昧法。从闻思修入三摩地，返闻自性，得无上道。’</p>
<p style="margin-left:24.0pt;text-indent:-24.0pt;">六、《观经》谓大士顶上圆光中‘有五百化佛如释迦牟尼，一一化佛，有五百化菩萨，无量诸天以为侍者。’又‘眉间毫相，备七宝色，流出八万四千种光明，一一光明有无量无数百千化佛。一一化佛，无数化菩萨以为侍者。’</p>
<p style="margin-left:24.0pt;text-indent:-24.0pt;">七、《观经》曰︰‘以智慧光，普照一切，令离三途，得无上力。是故号此菩萨为大势至。’</p>
<p style="margin-left:24.0pt;text-indent:-24.0pt;">八、《悲华经》曰︰‘由汝愿取大千世界故，今字汝大势至。’</p>
<p style="margin-left:24.0pt;text-indent:-24.0pt;">九、《思益经》曰︰‘我（大势至菩萨）投足之处，震动三千大千世界及魔宫殿。故名大势至。’</p>
<p style="margin-left:24.0pt;text-indent:-24.0pt;">十、《观经》又云︰‘此菩萨（大势至）行时，十方世界一切震动。当地动时，有五百亿宝华，一一宝华，庄严高显，如极乐世界。’</p>
<p style="margin-left:24.0pt;text-indent:-24.0pt;">十一、《大日经疏五》曰︰‘如世国王大臣，威势自在，名为大势。言此圣者（大势至），以至得如是大悲自在之位，故以为名。’</p>
<p style="margin-left:24.0pt;text-indent:-24.0pt;">十二、《观经》谓大士︰‘于肉髻上有一宝瓶，盛诸光明，普现佛事。余诸身相，如观世音，等无有异。’</p>
<p style="margin-left:24.0pt;text-indent:-24.0pt;">十三、《法华经普门品》曰︰‘苦恼众生一心称名，观世音菩萨即时观其音声，皆得解脱。’又曰︰‘是观世音菩萨摩诃萨，于怖畏急难之中，能施无畏。是故此娑婆世界，皆号之为施无畏者。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a31"></a><span style="color:#333399">愿力宏深第二十九<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《观经》曰︰‘擐大甲胄，以宏誓功德而自庄严。’</p>
<p style="margin-left:24.0pt;text-indent:-24.0pt;">二、《小本》云︰‘无有众苦，但受诸乐。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a32"></a><span style="color:#333399">菩萨修持第三十<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《会疏》云︰‘夫有定而无慧，则同二乘沉空。有慧而无定，则同外道邪恶。故双举之。’</p>
<p style="margin-left:24.0pt;text-indent:-24.0pt;">二、《魏译》曰︰‘无量寿佛威神功德，不可思议。’</p>
<p style="margin-left:24.0pt;text-indent:-24.0pt;">三、《二教论上》云︰‘法佛谈话，谓之密藏，言秘奥实说。’</p>
<p style="margin-left:24.0pt;text-indent:-24.0pt;">四、《僧史略》曰︰‘密藏者，陀罗尼法也。是法秘密，非二乘境界，诸佛菩萨，所能游履也。’</p>
<p style="margin-left:24.0pt;text-indent:-24.0pt;">五、《探玄记》曰︰‘调者调和，伏者制伏。谓调和控御身口意业，制伏除灭诸恶行也。’</p>
<p style="margin-left:24.0pt;text-indent:-24.0pt;">六、《法华经》曰︰‘众生既信伏，质直意柔软。’</p>
<p style="margin-left:24.0pt;text-indent:-24.0pt;">七、《大智度论》曰︰‘阿罗汉、辟支佛，虽破三毒，气分不尽。譬如香在器中，香虽去，余气故在。又如草木薪，火烟烧出，炭灰不尽，火力薄故。佛三毒永尽无余，譬如劫尽火烧须弥山，一切地都尽，无烟无炭。如舍利弗嗔恚余习，难陀淫欲余习，毕陵伽婆蹉慢余习。譬如人被锁初脱时，行犹不便。’</p>
<p style="margin-left:24.0pt;text-indent:-24.0pt;">八、《魏译》谓彼土诸大士，‘究竟一切菩萨所行，具足成就无量功德’。</p>
<p style="margin-left:24.0pt;text-indent:-24.0pt;">九、《会疏》曰︰‘七觉支者，（一）择法觉分。智惠（慧）观诸法时，善能简别真伪，不谬取诸虚伪法，故名择法。（二）精进觉分，精进修诸道法时，善能觉了，不谬行于无益之苦行，常勤行在真法中，故名精进。（三）喜觉分，若心得法喜，善能觉了此喜，不依颠倒之法而生欢喜，住真法喜，故名喜。（四）除觉分（即轻安觉支），若断除诸见烦恼之时，善能觉了，除诸虚伪，不损真正善根，故名除。（五）舍（即前行舍）觉分，若舍所见念著之境时，善能觉了，所舍之境，虚伪不实，永不追忆，是为舍。（六）定觉分，若发诸禅定之时，善能觉了诸禅虚假，不生见爱妄想，是为定。（七）念觉分，若修出世道时，善能觉了，常使定慧均平。若心沉没，当念用择法、精进、喜等三觉分察起。若心浮动时，当念用除、舍、定等三觉分摄。故念觉常在两楹之间，调念中适，是为念。此七通名觉分，能到菩提一分故。’</p>
<p style="margin-left:24.0pt;text-indent:-24.0pt;">十、《弥陀疏钞》曰︰‘一正见者，《雅集》云︰若觉支时，所得真觉，以慧安立，谛理分明，无有谬误故。二正思维者，见此理时，无漏心相应。思维等量，为令增长入涅槃故。三正语者，不唯心无邪思，以无漏智，摄口四业，住四善语故。四正业者，以无漏智，除身三种一切邪业，住清净身业故。五正命者，以无漏智通除三业中五种邪命故。六正精进者，以无漏智，应勤行精进，趋涅槃道故。七正念者，无漏智于应念正道法及助道法，心不动失故。八正定者，以无漏智相应，正住于理，决定不移故。皆言正者，以不依偏邪名正。能至涅槃名道。若《华严离世间品》，则八正俱菩萨道。正见者，远离一切诸邪见故。正思维者，舍妄分别心，随顺一切智故。乃至正定者，善入菩萨不思议解脱门，于一三昧中，出入诸三昧故。释云据此文证，岂不玄深。’</p>
<p style="margin-left:24.0pt;text-indent:-24.0pt;">十一、《智度论》云︰‘三十七品无所不摄，即无量道品，亦在其中。’</p>
<p style="margin-left:24.0pt;text-indent:-24.0pt;">十二、《净名》云︰‘道品是法身因。’</p>
<p style="margin-left:24.0pt;text-indent:-24.0pt;">十三、《涅槃》云︰‘若人能观八正道，即见佛性，名得醍醐。’</p>
<p style="margin-left:24.0pt;text-indent:-24.0pt;">十四、《弥陀疏钞》曰︰‘道品是一，观智大小，固无定也。’</p>
<p style="margin-left:24.0pt;text-indent:-24.0pt;">十五、《大智度论》曰︰‘天眼所见，自地（自身所住之界，例如色界天以色界为自地）及下地（低于色界自地之界，例如欲界）六道中众生诸物，若近若远，若粗若细诸色，莫不能照。’</p>
<p style="margin-left:24.0pt;text-indent:-24.0pt;">十六、《净影疏》曰︰‘一切禅定，名为天住。依禅得眼，故名天眼。能见众生死此生彼。’</p>
<p style="margin-left:24.0pt;text-indent:-24.0pt;">十七、《智度论》曰︰‘肉眼见近不见远，见前不见后，见外不见内，见昼不见夜，见上不见下。以此等故求天眼。得是天眼远近皆见，前后、内外、上下悉皆无碍。’</p>
<p style="margin-left:24.0pt;text-indent:-24.0pt;">十八、望西曰︰‘缘俗谛智，能照法故，名为法眼。’</p>
<p style="margin-left:24.0pt;text-indent:-24.0pt;">十九、憬兴曰︰‘法眼即以有智为体，能见众生欲性心及诸佛法，故名法眼。’</p>
<p style="margin-left:24.0pt;text-indent:-24.0pt;">二十、《笺注》曰︰‘分明观达缘生差别之法，谓之法眼。’</p>
<p style="margin-left:24.0pt;text-indent:-24.0pt;">二一、《魏译》曰︰‘法眼观察，究竟诸道。’</p>
<p style="margin-left:24.0pt;text-indent:-24.0pt;">二二、《三藏法数》云︰‘法眼者，菩萨为度众生，以清净法眼，遍观一切诸法，能知能行。谓因行是法，得证是道。亦知一切众生种种方便门，令修令证也。’</p>
<p style="margin-left:24.0pt;text-indent:-24.0pt;">二二、望西曰︰‘缘真谛智，能照空（真空）理，故名慧眼。’</p>
<p style="margin-left:24.0pt;text-indent:-24.0pt;">二四、憬兴曰︰‘慧眼即以空智为体，照真空理。’</p>
<p style="margin-left:24.0pt;text-indent:-24.0pt;">二五、《大乘义章》曰︰‘言慧眼者，观达为慧，慧能照瞩，故名慧眼。’</p>
<p style="margin-left:24.0pt;text-indent:-24.0pt;">二六、《净影》曰︰‘能见真空，故名见真。’</p>
<p style="margin-left:24.0pt;text-indent:-24.0pt;">二七、《智度论》曰︰‘慧眼能见破相空理及见真空。’又曰︰‘为实相故，求慧眼。得慧眼，不见众生，尽灭一异相。舍离诸著，不受一切法，智慧自内灭，是名慧眼。’</p>
<p style="margin-left:24.0pt;text-indent:-24.0pt;">二八、《思益经》云︰‘慧眼为见何法？答言︰若有所见，不名慧眼。慧眼，不见有为法，不无见为法。所以者何，有为法皆虚妄分别。无虚妄分别，是名慧眼。无为法空无所有，过诸眼道。是故慧眼，亦不见无为法。’</p>
<p style="margin-left:24.0pt;text-indent:-24.0pt;">二九、憬兴曰︰‘一切种智为体，无法不照，故云具足。’</p>
<p style="margin-left:24.0pt;text-indent:-24.0pt;">三十、《法华文句》云︰‘佛眼圆通，本胜兼劣。四眼入佛眼，皆名佛眼。’</p>
<p style="margin-left:24.0pt;text-indent:-24.0pt;">三一、《智度论》曰︰‘慧眼、法眼、佛眼虽胜，非见众生法。欲见众生，唯以肉眼。’</p>
<p style="margin-left:24.0pt;text-indent:-24.0pt;">三二、义寂云︰‘有肉眼，知障内色故。’</p>
<p style="margin-left:24.0pt;text-indent:-24.0pt;">三三、《净影疏》曰︰‘佛眼能见真实如来藏中，不空实性，名了法性。’</p>
<p style="margin-left:24.0pt;text-indent:-24.0pt;">三四、憬兴云︰‘能与佛一切种智相应，觉了中道第一义，故云觉了法性。’又云︰‘亦见佛性，故云觉法性。’</p>
<p style="margin-left:24.0pt;text-indent:-24.0pt;">三五、《华严演义钞》曰︰‘为道养生，先修肉眼。肉眼见粗，不能见细等，次修天眼。天眼见色，未见真境，故修慧眼。慧眼见理，未能见事，故修法眼。法眼未圆，故修佛眼。’</p>
<p style="margin-left:24.0pt;text-indent:-24.0pt;">三六、《智度论》曰︰‘菩萨摩诃萨，初发心时，以肉眼见世界众生受诸苦患，心生慈悲，故求慧眼以救济之。得是慧眼已，见众生心相种种不同云何令众生得是实法，故求法眼，引导众生。’</p>
<p style="margin-left:24.0pt;text-indent:-24.0pt;">三七、古云︰‘得其一，万事毕。’</p>
<p style="margin-left:24.0pt;text-indent:-24.0pt;">三八、《涅槃经》云︰‘菩萨能如是得四无碍︰法无碍、义无碍、辞无碍、乐说无碍。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">三九、《胜天王般若经》云︰‘无羞辩、无尽辩、相续辩、不断辩、不怯弱辩、不惊怖辩、不共余辩、无边际辩、一切天人所爱重辩。’</p>
<p style="margin-left:24.0pt;text-indent:-24.0pt;">四十、《胜鬘宝窟》曰︰‘佛能以正法授与众生。’</p>
<p style="margin-left:24.0pt;text-indent:-24.0pt;">四一、净影曰︰‘诸法悉空，名为无相。’</p>
<p style="margin-left:24.0pt;text-indent:-24.0pt;">四二、《涅槃经》云︰‘涅槃名为无相。以何因缘，名为无相？善男子︰无十相故。何等为十︰所谓色相、声相、香相、味相、触相、生、住、坏相、男相、女相。是名十相。无如是相，故名无相。’</p>
<p style="margin-left:24.0pt;text-indent:-24.0pt;">四三、《大乘义章》曰︰‘彼此皆如，故曰如如。如非虚妄，故复经中亦名真如。’</p>
<p style="margin-left:24.0pt;text-indent:-24.0pt;">四四、《文殊般若经》曰︰‘若信一切法悉是佛法，不生惊怖，亦不疑惑。如是忍者，速得阿耨菩提。’</p>
<p style="margin-left:24.0pt;text-indent:-24.0pt;">四五、《大宝积经》云︰‘乃至诸法本性与佛性等，是故诸法皆是佛法。’</p>
<p style="margin-left:24.0pt;text-indent:-24.0pt;">四六、《净名经》曰︰‘有无见反于法相，名为颠倒。’</p>
<p style="margin-left:24.0pt;text-indent:-24.0pt;">四七、《金刚三昧经》云︰‘入道多途，要不出二种︰一理入。二行入。’</p>
<p style="margin-left:24.0pt;text-indent:-24.0pt;">四八、《大集经》云︰‘无碍智慧无有边，善解众生三世事。’</p>
<p style="margin-left:24.0pt;text-indent:-24.0pt;">四九、《法华经化城喻》曰︰‘如来无碍智，知彼佛灭度，及声闻菩萨，如见今灭度。’</p>
<p style="margin-left:24.0pt;text-indent:-24.0pt;">五十、《净影疏》曰︰‘解法如如，是其理解。………空同曰如。解知一切万法皆如，名解如如。’</p>
<p style="margin-left:24.0pt;text-indent:-24.0pt;">五一、《大乘义章三》曰︰‘言如如者，是前正智所契之理。诸法体同，故名为如。就一如中，体备沙界恒沙佛法，随法辨如，如义非一，彼此皆如，故名如如。’</p>
<p style="margin-left:24.0pt;text-indent:-24.0pt;">五二、《会疏》曰︰‘如如是不一不异，不空不有之义。正是中道第一义谛相也。’</p>
<p style="margin-left:24.0pt;text-indent:-24.0pt;">五三、《会疏》曰︰‘习（即集）即集谛，意亦兼苦。灭即灭谛，含道之言。因果相涉，故说四谛之教，即音声方便。’</p>
<p style="margin-left:24.0pt;text-indent:-24.0pt;">五四、《净影疏》曰︰‘善知习（即集）等，是其教解。习善之教，名习音声。灭恶之教，名灭音声。菩萨于此悉能善解，故名善知。于中巧知，故曰方便。’</p>
<p style="margin-left:24.0pt;text-indent:-24.0pt;">五五、《嘉祥疏》曰︰‘善知习灭音声，明辞无碍。’</p>
<p style="margin-left:24.0pt;text-indent:-24.0pt;">五六、《会疏》曰︰‘明其离过，谓非世间无益之论等，专乐说出世大乘究竟了义故。’</p>
<p style="margin-left:24.0pt;text-indent:-24.0pt;">五七、《维摩经弟子品》曰︰‘诸法究竟无所有，是空义。’</p>
<p style="margin-left:24.0pt;text-indent:-24.0pt;">五八、《大乘义章二》曰︰‘空者，就理彰名，理寂名空。’</p>
<p style="margin-left:24.0pt;text-indent:-24.0pt;">五九、《会疏》曰︰‘般若妙慧，证寂灭平等，故云知一切法皆悉寂灭（空寂《魏译》作寂灭）。’</p>
<p style="margin-left:24.0pt;text-indent:-24.0pt;">六十、《万善同归集》曰︰‘教所明空，以不可得故，无实性故。是不断之无。’</p>
<p style="margin-left:24.0pt;text-indent:-24.0pt;">六一、《会疏》曰︰‘生身者，是苦果依身，正是苦谛。烦恼、见思等惑，正是集谛。“二余”者，即苦集余残也。菩萨能断正使，及以习气，无有余残。出过三界，离父母生身，有漏果縳悉断尽。故云“俱尽”也。’</p>
<p style="margin-left:24.0pt;text-indent:-24.0pt;">六二、憬兴曰︰‘生身，在报。烦恼，苦因。因果二余，皆已尽故。’</p>
<p style="margin-left:24.0pt;text-indent:-24.0pt;">六三、《净影疏》曰︰‘生身，苦报。烦恼，惑因。此二残余，皆悉灭尽。’</p>
<p style="margin-left:24.0pt;text-indent:-24.0pt;">六四、《胜鬘经》曰︰‘一乘即是第一义乘。’</p>
<p style="margin-left:24.0pt;text-indent:-24.0pt;">六五、憬兴曰︰‘一乘者，即智虽有三，其极无二，故云一乘。’</p>
<p style="margin-left:24.0pt;text-indent:-24.0pt;">六六、《法华经方便品》云︰‘十方佛土中，唯有一乘法，无二亦无三，除佛方便说。’又云︰‘唯此一事实，余二则非真。’</p>
<p style="margin-left:24.0pt;text-indent:-24.0pt;">六七、《净影疏》曰︰‘乘是行用。行能运通，故名为乘。随化多乘，就实不殊，是以言一。于此一乘，穷名究竟。’</p>
<p style="margin-left:24.0pt;text-indent:-24.0pt;">六八、《会疏》曰︰‘彼岸，涅槃妙果也。’</p>
<p style="margin-left:24.0pt;text-indent:-24.0pt;">六九、《净影疏》曰︰‘至于彼岸，涅槃果极。’</p>
<p style="margin-left:24.0pt;text-indent:-24.0pt;">七十、《净影疏》曰︰‘除妄显真，名断疑网。’</p>
<p style="margin-left:24.0pt;text-indent:-24.0pt;">七一、《会疏》曰︰‘断除疑网，智惠（同慧）自生。’</p>
<p style="margin-left:24.0pt;text-indent:-24.0pt;">七二、《嘉祥疏》曰︰‘决断疑网者，能断众生疑。’</p>
<p style="margin-left:24.0pt;text-indent:-24.0pt;">七三、《心经》曰︰‘无智亦无得。’</p>
<p style="margin-left:24.0pt;text-indent:-24.0pt;">七四、《智度论》曰︰‘诸法实相中，决定相不可得故，名无所得。’</p>
<p style="margin-left:24.0pt;text-indent:-24.0pt;">七五、《涅槃经》曰︰‘无所得者，则名为慧。有所得者，名为无明。’又曰︰‘有所得者，名生死轮。一切凡夫轮回生死，故有所见。菩萨永断一切生死，是故菩萨名无所得。’</p>
<p style="margin-left:24.0pt;text-indent:-24.0pt;">七六、《仁王良贲疏》曰︰‘无所得心者，无分别智也。’</p>
<p style="margin-left:24.0pt;text-indent:-24.0pt;">七七、《维摩慧远疏》曰︰‘菩萨破去情相，到无得处，名无所得。’</p>
<p style="margin-left:24.0pt;text-indent:-24.0pt;">七八、《大乘义章十九》曰︰‘知一乘真实之法，名为实智，了知三乘权化之法，名方便智。’</p>
<p style="margin-left:24.0pt;text-indent:-24.0pt;">七九、《大日经二》曰︰‘诸佛甚希有，权智不思议。’</p>
<p style="margin-left:24.0pt;text-indent:-24.0pt;">八十、《唐译》曰︰‘得一乘道，无有疑惑，于佛教法，不由他悟。’</p>
<p style="margin-left:24.0pt;text-indent:-24.0pt;">八一、《魏译》作‘慧由心出。’《净影疏》释云︰‘真解发中，名慧心出。’</p>
<p style="margin-left:24.0pt;text-indent:-24.0pt;">八二、望西《无量寿经疏》曰︰‘疑网既断，实理忽证。彼能证智，不由他生，必由心出。’</p>
<p style="margin-left:24.0pt;text-indent:-24.0pt;">八三、《会疏》曰︰‘断除疑网，则智慧自生。由心者，无师自然智，而不由他悟。’</p>
<p style="margin-left:24.0pt;text-indent:-24.0pt;">八四、六祖惠能大师曰︰‘密在汝边。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a33"></a><span style="color:#333399">真实功德第三十一<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《华严》云︰‘当愿众生，深入经藏，智慧如海。’</p>
<p style="margin-left:24.0pt;text-indent:-24.0pt;">二、《慧琳音义》曰︰‘唐云妙高山。四宝所成，故曰妙。出过众山，曰高。或云妙光山，以四色宝，光明各异照世故。’</p>
<p style="margin-left:24.0pt;text-indent:-24.0pt;">三、《宋译》云︰‘坚固不动，如须弥山。’</p>
<p style="margin-left:24.0pt;text-indent:-24.0pt;">四、《魏译》作︰‘慧光明净，超逾日月。’</p>
<p style="margin-left:24.0pt;text-indent:-24.0pt;">五、《会疏》云︰‘超逾日月者，日月有亏盈，慧光不然。日月有出没，慧光常明。日月不照心内，慧光能照。日月不周，慧光周遍故。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">六、憬兴云︰‘定净满德，如雪山也。’</p>
<p style="margin-left:24.0pt;text-indent:-24.0pt;">七、《会疏》曰︰‘以戒德喻雪山。戒德清净，如大雪山。常洁白，能照众生，令清凉故。’</p>
<p style="margin-left:24.0pt;text-indent:-24.0pt;">八、《净影疏》云︰‘雪山显其定净。诸德皆净，名等一净。’</p>
<p style="margin-left:24.0pt;text-indent:-24.0pt;">九、《往生论注》释心业无分别云︰‘如地负荷，无轻重之殊。’</p>
<p style="margin-left:24.0pt;text-indent:-24.0pt;">十、《法华经》曰︰‘我为世尊，无能及者。安稳众生，故现于世。为大众说，甘露净法，其法一味，解脱涅槃。’</p>
<p style="margin-left:24.0pt;text-indent:-24.0pt;">十一、《佛地论》曰︰‘如来圣教，于诸外道，一切世间邪劣教中，最为真实。殊胜清净，犹如醍醐，亦如甘露，令得涅槃。’</p>
<p style="margin-left:24.0pt;text-indent:-24.0pt;">十二、《魏译》曰︰‘犹如虚空，于一切有，无有著故。’</p>
<p style="margin-left:24.0pt;text-indent:-24.0pt;">十三、《行事钞资持记》曰︰‘无所著者，离尘染故。’</p>
<p style="margin-left:24.0pt;text-indent:-24.0pt;">十四、《慧琳音义十五》曰︰‘此树端直无节，圆满可爱，去地三丈余，方有枝叶，其子微细。如柳花子，唐国无此树。’</p>
<p style="margin-left:24.0pt;text-indent:-24.0pt;">十五、《罪福报应经》曰︰‘尼拘※树，高二十里，枝布分圆，覆六十里。其树上子数万斛。’</p>
<p style="margin-left:24.0pt;text-indent:-24.0pt;">十六、《阿惟越致遮经》曰︰‘能荫五百车。’</p>
<p style="margin-left:24.0pt;text-indent:-24.0pt;">十七、《大日经疏一》曰︰‘伐折罗如来金刚智印。’又云︰‘譬如帝释手持金刚，破修罗军，念此诸执金刚亦复如是。’</p>
<p style="margin-left:24.0pt;text-indent:-24.0pt;">十八、《仁王经念诵仪轨上》曰︰‘手持金刚杵者，表起正智，犹如金刚。’</p>
<p style="margin-left:24.0pt;text-indent:-24.0pt;">十九、《诸部要目》曰︰‘不持金刚杵念诵，无由得成就。金刚杵者，菩提心义。能坏断常二边，契中道。中有十六菩萨位，亦表十六空为中道。两边各有五股，五佛五智义，亦表十波罗蜜，能攫十种烦恼，成十种真如。便证十地。’</p>
<p style="margin-left:24.0pt;text-indent:-24.0pt;">二十、《资持记》云︰‘言外道者，不受佛化，别行邪法。’</p>
<p style="margin-left:24.0pt;text-indent:-24.0pt;">二一、《天台净名疏》云︰‘法外妄解，斯称外道。’</p>
<p style="margin-left:24.0pt;text-indent:-24.0pt;">二二、《圆觉经集注》曰︰‘心行理外，故名外道。’</p>
<p style="margin-left:24.0pt;text-indent:-24.0pt;">二三、《俱舍玄义》云︰‘学乖谛理，随自妄情，不返内觉，称为外道。’</p>
<p style="margin-left:24.0pt;text-indent:-24.0pt;">二四、《大庄严法门经》曰︰‘文殊师利问金色女，谁是外道。女言︰“于他邪说，随顺忍受，是名外道。”’</p>
<p style="margin-left:24.0pt;text-indent:-24.0pt;">二五、《百论》云︰‘顺声闻道者，皆悉是邪。’</p>
<p style="margin-left:24.0pt;text-indent:-24.0pt;">二六、《净名经》曰︰‘直心是道场。’</p>
<p style="margin-left:24.0pt;text-indent:-24.0pt;">二七、《往生论注》云︰‘正直曰方，依正直故，生怜愍一切众生心。’</p>
<p style="margin-left:24.0pt;text-indent:-24.0pt;">二八、《法华经方便品》曰︰‘于诸菩萨中，正直舍方便，但说无上道。’</p>
<p style="margin-left:24.0pt;text-indent:-24.0pt;">二九、《法华文句》曰︰‘五乘是曲而非直，通（教）别（教）傍偏而非正。今皆舍彼偏曲，但说正直一道也。’</p>
<p style="margin-left:24.0pt;text-indent:-24.0pt;">三十、《佛地论》曰︰‘称顺机宜，故名善巧。’</p>
<p style="margin-left:24.0pt;text-indent:-24.0pt;">三一、《文句》曰︰‘显善权方便，明观行精微。’</p>
<p style="margin-left:24.0pt;text-indent:-24.0pt;">三二、《华严经》明十种善巧智︰（一）了达佛甚深善巧智。（二）出生广大佛法善巧智。（三）宣说种种佛法善巧智。（四）证入平等佛法善巧智。（五）明了差别佛法善巧智。（六）悟解无差别佛法善巧智。（七）庄严佛法善巧智。（八）一方便入佛法善巧智。（九）无量方便入佛法善巧智。（十）无边佛法无差别善巧智。故知十种善巧智，皆源于深入精微，彻尽心源，从根本智而差别智，故能了达出生、宣说、证入等等诸善巧智也。</p>
<p style="margin-left:24.0pt;text-indent:-24.0pt;">三三、《胜鬘宝窟》曰︰‘决定谓信也。’</p>
<p style="margin-left:24.0pt;text-indent:-24.0pt;">三四、《净影疏》曰︰‘专乐求法，心无厌足，自利方便。’</p>
<p style="margin-left:24.0pt;text-indent:-24.0pt;">三五、《会疏》曰︰‘菩萨求法为利他故，所得法必为他说。为一切众生，经无量劫而无疲倦。’</p>
<p style="margin-left:24.0pt;text-indent:-24.0pt;">三六、《梵网经》曰︰‘戒如明日月，亦如璎珞珠。’</p>
<p style="margin-left:24.0pt;text-indent:-24.0pt;">三七、《会疏》曰︰‘法音高响，犹如鼓声。威德摧邪，犹如胜幢。慧日照迷，犹如杲日。’</p>
<p style="margin-left:24.0pt;text-indent:-24.0pt;">三八、嘉祥师曰︰‘建幢是战胜之相，譬说法降魔得胜也。’</p>
<p style="margin-left:24.0pt;text-indent:-24.0pt;">三九、《净影疏》曰︰‘言击法鼓，喻闻慧法。鼓声远被，名击法鼓。建法幢者，喻思慧法，立义称建，义出名幢。（指建立法义，彰显于众，为‘建法幢’。）言曜慧日，除痴闇者，说修慧法，开众生也。’</p>
<p style="margin-left:24.0pt;text-indent:-24.0pt;">四十、《华严经二》曰︰‘如来智慧无边缘，一切世间莫能测，永灭众生痴闇心。’</p>
<p style="margin-left:24.0pt;text-indent:-24.0pt;">四一、《宗镜录》曰︰‘以一心为宗，照万法如镜。’</p>
<p style="margin-left:24.0pt;text-indent:-24.0pt;">四二、《净影疏》曰︰‘以慧开人，名为导师。’</p>
<p style="margin-left:24.0pt;text-indent:-24.0pt;">四三、《会疏》曰︰‘为失道者，示其正路，故曰导师。’</p>
<p style="margin-left:24.0pt;text-indent:-24.0pt;">四四、《金刚经》曰︰‘当云何住，云何降伏其心？’</p>
<p style="margin-left:24.0pt;text-indent:-24.0pt;">四五、《净影疏》曰︰‘因力缘力，为第一门。起修所依。过去所修一切善行，能生今善，名为因力。近善知识听闻正法，名为缘力。’</p>
<p style="margin-left:24.0pt;text-indent:-24.0pt;">四六、望西云︰‘宿世善根谓之因力。亲近知识谓之缘力。因缘和合能起行故。’</p>
<p style="margin-left:24.0pt;text-indent:-24.0pt;">四七、《会疏》曰︰‘因力者，菩提心正是佛道本因。能贯十方三世，令众魔大慑怖故。缘力者，广求知识，大聚诸善。此缘有转凡入圣大威力故。’</p>
<p style="margin-left:24.0pt;text-indent:-24.0pt;">四八、净影云︰‘起行之愿，名为愿力。’</p>
<p style="margin-left:24.0pt;text-indent:-24.0pt;">四九、望西云︰‘求菩提心，谓之愿力。’</p>
<p style="margin-left:24.0pt;text-indent:-24.0pt;">五十、《会疏》曰︰‘愿力者，四弘誓愿能净佛国土，成就众生故。’</p>
<p style="margin-left:24.0pt;text-indent:-24.0pt;">五一、罗什大师曰︰‘坚固善心，深不可拔，乃名根也。’</p>
<p style="margin-left:24.0pt;text-indent:-24.0pt;">五二、《毗婆沙论》曰︰‘善根者，不贪不恚不痴。一切善法从此三生。’</p>
<p style="margin-left:24.0pt;text-indent:-24.0pt;">五三、《弥陀要解》云︰‘菩提正道，名善根。即亲因。’</p>
<p style="margin-left:24.0pt;text-indent:-24.0pt;">五四、《大悲经》曰︰‘一称佛名，以是善根，入涅槃界，不可穷尽。’</p>
<p style="margin-left:24.0pt;text-indent:-24.0pt;">五五、《智度论》曰︰‘夺慧命，坏道法功德善本，是故名为魔。’</p>
<p style="margin-left:24.0pt;text-indent:-24.0pt;">五六、《净影疏》云︰‘自具智慧，能生物解，名世灯明。’</p>
<p style="margin-left:24.0pt;text-indent:-24.0pt;">五七、《会疏》曰︰‘照世间迷暗，故云为世明灯。’</p>
<p style="margin-left:24.0pt;text-indent:-24.0pt;">五八、《探玄记》曰︰‘生我福故，名福田。’</p>
<p style="margin-left:24.0pt;text-indent:-24.0pt;">五九、《优婆塞戒经》明三福田︰（一）报恩福田，父母师长也。（二）功德福田，佛法僧三宝也。（三）贫穷福田，贫穷困苦之人也。供养此上三者，均能生福，故皆名福田。</p>
<p style="margin-left:24.0pt;text-indent:-24.0pt;">六十、《净影疏》云︰‘能生物善，名胜福田。’</p>
<p style="margin-left:24.0pt;text-indent:-24.0pt;">六一、《法华经授记品》曰︰‘大雄猛世尊。’</p>
<p style="margin-left:24.0pt;text-indent:-24.0pt;">六二、《净影疏》云︰‘佛于世间，最为雄猛。’</p>
<p style="margin-left:24.0pt;text-indent:-24.0pt;">六三、《大乘义章》曰︰‘化心不怯，名为无畏。’</p>
<p style="margin-left:24.0pt;text-indent:-24.0pt;">六四、《涅槃经》曰︰‘涅言不生，槃言不灭。不生不灭，名大涅槃。’</p>
<p style="margin-left:24.0pt;text-indent:-24.0pt;">六五、《维摩经》曰︰‘法本不生，今则无灭。’</p>
<p style="margin-left:24.0pt;text-indent:-24.0pt;">六六、《十住毗婆沙论》曰︰‘若随声闻地，及辟支佛地，是名菩萨死，则失一切利。若随于地狱，不生如是畏。若随二乘地，则为大怖畏。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;"><a name="a34"></a><span style="color:#333399">寿乐无极第三十二<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《会疏》曰︰‘庄严超绝，故云微妙。无有苦恼，故云安乐。无漏相，实相相故，故云清净。’</p>
<p style="margin-left:24.0pt;text-indent:-24.0pt;">二、《净影疏》曰︰‘何不力励为善求生，名“力为善”。“念道之”者，自然往生，名念“自然”也。’</p>
<p style="margin-left:24.0pt;text-indent:-24.0pt;">三、《会疏》曰︰‘“何不”二字，激劝之辞，即通二义。善有二种︰</p>
<p style="margin-left:24.0pt;text-indent:-24.0pt;">一、称名念佛，是名善本。二、广行诸善，回向得生。念通二种︰念谓能念，道谓所念。道亦有二︰一、弥陀本愿，是名他力大道。不藉自力修善，一超直入，故名自然。二、三乘所证道，无为自然，性不造作，故亦名自然。虽互二义，正在初义。’</p>
<p style="margin-left:24.0pt;text-indent:-24.0pt;">四、《要解》云︰‘从事持达理持。’</p>
<p style="margin-left:24.0pt;text-indent:-24.0pt;">五、《楞严经》曰︰‘清净本然’。</p>
<p style="margin-left:24.0pt;text-indent:-24.0pt;">六、《左雄传》曰︰‘容容多厚福。’</p>
<p style="margin-left:24.0pt;text-indent:-24.0pt;">七、《金刚经》云︰‘应无所住而生其心。’</p>
<p style="margin-left:24.0pt;text-indent:-24.0pt;">八、《文选宋玉赋》云︰‘溃淡安而并入。’</p>
<p style="margin-left:24.0pt;text-indent:-24.0pt;">九、《大乘义章》曰︰‘染爱尘境，名之为欲。’又曰︰‘于缘欲受，称欲。’</p>
<p style="margin-left:24.0pt;text-indent:-24.0pt;">十、《俱舍论》云︰‘欲，谓希求所作事业。’</p>
<p style="margin-left:24.0pt;text-indent:-24.0pt;">十一、《嘉祥疏》曰︰‘罗之言摄。’</p>
<p style="margin-left:24.0pt;text-indent:-24.0pt;">十二、《唯识述记》曰︰‘解谓离縳，脱谓自在。’又曰︰‘言解脱者，体即圆寂。由烦恼障縳诸有情，恒处生死。证圆寂已，能离彼縳，立解脱名。’</p>
<p style="margin-left:24.0pt;text-indent:-24.0pt;">十三、六祖曰︰‘何期自性，本自清净。’</p>
<p style="margin-left:24.0pt;text-indent:-24.0pt;">十四、百丈禅语︰‘心性无染，本自圆成。’</p>
<p style="margin-left:24.0pt;text-indent:-24.0pt;">十五、《往生论注》曰︰‘无上者，此道穷理尽性，更无过者。’</p>
<p style="margin-left:24.0pt;text-indent:-24.0pt;">十六、宗门《宝镜三昧》曰︰‘潜行密用，如愚如鲁，只能相续，名主中主。’</p>
<p style="margin-left:24.0pt;text-indent:-24.0pt;">十七、高峰禅师曰︰‘归来仍是旧时人，不改旧时行履处。’</p>
<p style="margin-left:24.0pt;text-indent:-24.0pt;">十八、《大日经》曰︰‘一身与二身，乃至无量身，同入本体。’</p>
<p style="margin-left:24.0pt;text-indent:-24.0pt;">十九、傅大士《心王铭》曰︰‘水中盐味，色里胶清，决定是有，不见其形。心王亦尔，身内居停。面门出入，应物随情。自在无碍，所作皆成。’</p>
<p style="margin-left:24.0pt;text-indent:-24.0pt;">二十、曹山（曹洞宗祖师）曰︰‘祗要知有便是。无须当烦恼无明之时。’</p>
<p style="margin-left:24.0pt;text-indent:-24.0pt;">二一、《净名经》曰︰‘即时豁然，还得本心。’</p>
<p style="margin-left:24.0pt;text-indent:-24.0pt;">二二、《菩萨戒经》云︰‘我本元自性清净，若识自心见性，皆成佛道。’</p>
<p style="margin-left:24.0pt;text-indent:-24.0pt;">二三、湛愚老人曰︰‘曹山自比六祖，只是得此※柄。’</p>
<p style="margin-left:24.0pt;text-indent:-24.0pt;">二四、《观经》曰︰‘一一宝珠有八万四千光。一一光作八万四千异种金色。一一金色，遍其宝土各作异相。或为金刚台；或作真珠网；或作杂色云。于十方面，随意变现，施作佛事。’</p>
<p style="margin-left:24.0pt;text-indent:-24.0pt;">二五、《玄应音义》曰︰‘此译言高上作，谓高上于余方也，亦言胜。’又云︰‘俱卢洲，此云上胜，亦云胜生。’</p>
<p style="margin-left:24.0pt;text-indent:-24.0pt;">二六、《起世因本经》谓此洲‘于四天下，比余三洲，最上最妙最胜彼。’</p>
<p style="margin-left:24.0pt;text-indent:-24.0pt;">二七、《吴译》作：‘郁单之自然，自然成七宝。’</p>
<p style="margin-left:24.0pt;text-indent:-24.0pt;">二八、《华严疏钞十三》云︰‘郁单越，此云胜生。以定寿一千岁，衣食自然故。’</p>
<p style="margin-left:24.0pt;text-indent:-24.0pt;">二九、《汉译》作‘郁单成七宝。’</p>
<p style="margin-left:24.0pt;text-indent:-24.0pt;">三十、《首楞严经》‘元是菩提妙净明体。’</p>
<p style="margin-left:24.0pt;text-indent:-24.0pt;">三一、《会疏》曰︰‘所证理是法平等，无有高下，故名无上下。竖深横广，无有边际，故名无边际。是则佛智所照也。著，明也。洞达，证入义也。’</p>
<p style="margin-left:24.0pt;text-indent:-24.0pt;">三二、《会疏》曰︰‘是则佛智所照也。’</p>
<p style="margin-left:24.0pt;text-indent:-24.0pt;">三三、《嘉祥疏》曰︰‘证果，无有形色好丑之异。洞达，是智。无边际是真谛境。’</p>
<p style="margin-left:24.0pt;text-indent:-24.0pt;">三四、《净影疏》曰︰‘但能念道，不简（拣也）上下，同得往生。故言“著于无上下”也。若得生彼，神通洞达，无有边际，故云“洞达无边际”耳。’</p>
<p style="margin-left:24.0pt;text-indent:-24.0pt;">三五、《俱舍论》曰︰‘勤谓令心勇悍为性。’</p>
<p style="margin-left:24.0pt;text-indent:-24.0pt;">三六《会疏》曰︰‘欣求在己。己，自心，故云自求。’</p>
<p style="margin-left:24.0pt;text-indent:-24.0pt;">三七、《会疏》曰︰‘一时顿超三界，断绝旷劫系业，故云超绝，亦绝则超也。’</p>
<p style="margin-left:24.0pt;text-indent:-24.0pt;">三八、《净影疏》曰︰‘下三恶道，名为恶趣。人天二道，名为善趣。今此约对弥陀净刹，娑婆五道，齐名恶趣。地狱、饿鬼、畜生，是其纯恶所向，名为恶趣；娑婆人天，杂恶所向，亦名恶趣。若依此方修习断除，先断见惑，离三途因，灭三途果。后断修惑，离人天因，绝人天果。渐除不名横截。若得往生弥陀净土，娑婆五道，一时顿舍，故名横截。’</p>
<p style="margin-left:24.0pt;text-indent:-24.0pt;">三九、《会疏》曰︰‘必超绝去，非次第断，故云横截。’</p>
<p style="margin-left:24.0pt;text-indent:-24.0pt;">四十、《嘉祥疏》曰︰‘修菩提因，横断五道流转，故恶道自闭塞。’</p>
<p style="margin-left:24.0pt;text-indent:-24.0pt;">四一、《会疏》曰︰‘凡夫生彼，速升果地，故云无极。’</p>
<p style="margin-left:24.0pt;text-indent:-24.0pt;">四二、《净影疏》曰︰‘升道无极，彰其所得。得道深广，故无穷极。’</p>
<p style="margin-left:24.0pt;text-indent:-24.0pt;">四三、《嘉祥疏》云︰‘去者既多，故云无穷极。’</p>
<p style="margin-left:24.0pt;text-indent:-24.0pt;">四四、《净影疏》曰︰‘修因即去，名为易往。无人修因，往生者鲜，故云无人。’</p>
<p style="margin-left:24.0pt;text-indent:-24.0pt;">四五、《嘉祥疏》曰︰‘只修十念成就，即得往生。而行者希。故云“易往而无人”也。’</p>
<p style="margin-left:24.0pt;text-indent:-24.0pt;">四六、（一）净影曰︰‘其国不逆，彰前“易往”。自然所牵，彰前“无人”。娑婆众生，久习盖缠，自然为之牵縳不去，故彼“无人”。’</p>
<p style="margin-left:24.0pt;text-indent:-24.0pt;">四七、法住师云︰‘言自然所牵者，因圆果熟，不假功用自然招致故。’</p>
<p style="margin-left:24.0pt;text-indent:-24.0pt;">四八、嘉祥云︰‘修因窍招果，则为此果所牵也。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a35"></a><span style="color:#333399">劝谕策进第三十三<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《会疏》曰︰‘夫物有本末，事有缓急。以办了一大事为急务。譬如人入大城中，必先觅安下处，而后却出干事。抵暮昏黑，则有投宿之地。先觅安下处者，修净土之谓也。抵暮昏黑者，大限到来之谓也。有投宿之地者，生莲花中，不落恶趣之谓也。然诸人缓于火急之事，走不急之经营。大命将尽，虽悔何益。’</p>
<p style="margin-left:24.0pt;text-indent:-24.0pt;">二、《会疏》曰︰‘人世炎炎，犹如火聚，故云剧恶极苦。’</p>
<p style="margin-left:24.0pt;text-indent:-24.0pt;">三、《会疏》曰︰‘营谓经营，专力于事云务。以是勤劳其身，故云勤身。’</p>
<p style="margin-left:24.0pt;text-indent:-24.0pt;">四、《会疏》曰︰‘士农工商，为给自身，故云以自给济。给，供给也。济，周济也。’</p>
<p style="margin-left:24.0pt;text-indent:-24.0pt;">五、义寂师曰︰‘累念于既往，积虑于未至，故云累念积虑。常为欲心所驱役，嘈杂奔波，故云为心走使。’</p>
<p style="margin-left:24.0pt;text-indent:-24.0pt;">六、《嘉祥疏》以‘心财相积不舍。’</p>
<p style="margin-left:24.0pt;text-indent:-24.0pt;">七、憬兴曰︰‘为心走使者，如渴鹿逐于阳炎，翳眼弄于空华，皆为爱水之心，不了病华，而走驰故。’</p>
<p style="margin-left:24.0pt;text-indent:-24.0pt;">八、《会疏》曰︰‘焚谓焚烧，兵火失火等难。漂谓漂流，洪水风波等难。劫夺，盗贼难。为怨家所消散，为债主所磨灭也。’</p>
<p style="margin-left:24.0pt;text-indent:-24.0pt;">九、《普贤行愿品》云︰‘是人临命终时，最后刹那，一切诸相悉皆散坏，一切亲属悉皆舍离，一切威势悉皆退失。辅相大臣、宫城内外、象马车乘、珍宝伏藏，如是一切无复相随。’</p>
<p style="margin-left:24.0pt;text-indent:-24.0pt;">十、常云︰‘万般将不去，唯有业随身。’</p>
<p style="margin-left:24.0pt;text-indent:-24.0pt;">十一、《会疏》曰︰‘怡声下气，言不违戾。温良恭谦，面无颦蹙，是谓常和。’</p>
<p style="margin-left:24.0pt;text-indent:-24.0pt;">十二、《会疏》曰︰‘人情平时虽无愤恨，违境忽生，不时斗诤，故云或时。’</p>
<p style="margin-left:24.0pt;text-indent:-24.0pt;">十三、憬兴云︰‘自当，即自受也。’</p>
<p style="margin-left:24.0pt;text-indent:-24.0pt;">十四、憬兴云︰‘善变化即善趣报。恶变化即恶趣报。’</p>
<p style="margin-left:24.0pt;text-indent:-24.0pt;">十五、《会疏》云︰‘今世虽善果，（所作）业因恶，则来世变招殃过。现在虽恶报，所作善则后生化享福报。千变万化，不可具述。’</p>
<p style="margin-left:24.0pt;text-indent:-24.0pt;">十六、《嘉祥疏》曰︰‘恶因得苦，善因得乐。其报易前也。’</p>
<p style="margin-left:24.0pt;text-indent:-24.0pt;">十七、《嘉祥疏》曰︰‘作善者，天堂果报以待之。作恶者，刀山剑树以待之。’</p>
<p style="margin-left:24.0pt;text-indent:-24.0pt;">十八、《涅槃经》云︰‘迦叶︰譬如甘蔗，既被压已，滓无复味。壮年盛色，亦复如是。既被老压，无三种味︰一、出家味。二、读诵味。三、坐禅味。’</p>
<p style="margin-left:24.0pt;text-indent:-24.0pt;">十九、《嘉祥疏》谓︰世人以‘死之祠祭杀生为凶，嫁娶等为吉。世人于此二事，竞各为之。’</p>
<p style="margin-left:24.0pt;text-indent:-24.0pt;">二十、《嘉祥疏》曰︰‘身造恶故云身愚，心不信故云神闇。’</p>
<p style="margin-left:24.0pt;text-indent:-24.0pt;">二一、《净影疏》曰︰‘身愚神闇，心塞意闭。生死善恶，自不能见。’</p>
<p style="margin-left:24.0pt;text-indent:-24.0pt;">二二、憬兴云︰‘蒙又作蒙。蒙，覆不明也。冥，闇昧无知也。’</p>
<p style="margin-left:24.0pt;text-indent:-24.0pt;">二三、义寂释此句曰︰‘谓无所了知，触事违犯。如小儿夜行，狂犬妄走，无所不作也。’</p>
<p style="margin-left:24.0pt;text-indent:-24.0pt;">二四、《会疏》曰︰‘不顾后世。但求现乐，故云“各欲快意”。’</p>
<p style="margin-left:24.0pt;text-indent:-24.0pt;">二五、《净影疏》曰︰‘素不为善，明其无行。不识道德，彰其无解。’</p>
<p style="margin-left:24.0pt;text-indent:-24.0pt;">二六、《净影疏》曰︰‘生死之趣，不能自见，不识果也。善恶之道，不能自见，不识因也。于因于果，自心不识。他无语者，故永不解。’</p>
<p style="margin-left:24.0pt;text-indent:-24.0pt;">二七、《大乘义章》曰︰‘烦恼闇惑，结縳行人，故名为结。又能縳心，亦名为结。亦能结集一切生死故。’</p>
<p style="margin-left:24.0pt;text-indent:-24.0pt;">二八、《大乘义章》云︰‘一点嗔心火，能烧功德林。’</p>
<p style="margin-left:24.0pt;text-indent:-24.0pt;">二九、《嘉祥疏》谓：‘上不顺天心，下违阎罗王之意’。</p>
<p style="margin-left:24.0pt;text-indent:-24.0pt;">三十、《净影疏》曰︰‘痴故起嗔，共相残害，各怀杀毒，恶气窈冥，为妄事等。’续云︰‘造罪之人，宿罪之力，自然招集非法恶缘。随而与之，恣其作罪。待其罪极，顿夺令尽。将入恶道，受苦无极。’</p>
<p style="margin-left:24.0pt;text-indent:-24.0pt;">三一、《会疏》曰︰‘荣华不可保，会者定离散。爱欲不可常，盛者必衰故。颠倒妄乐，故无可乐者。’</p>
<p style="margin-left:24.0pt;text-indent:-24.0pt;">三二、彭际清曰︰‘一切世人以欲为乐，不知是苦。智者观之，唯苦无乐。所以者何？以有为乐，无即是苦，不知有者无所因故。以得为乐，失即是苦，不知得者失所因故。以聚为乐，散即是苦，不知聚者散所因故。以生为乐，灭即是苦，不知生者灭所因故。’</p>
<p style="margin-left:24.0pt;text-indent:-24.0pt;">三三、《净影疏》曰︰‘智慧明达，得智胜也。功德殊胜，得福胜也。’</p>
<p style="margin-left:24.0pt;text-indent:-24.0pt;">三四、《涅槃经》云︰‘常为心师，不为师心。’</p>
<p style="margin-left:24.0pt;text-indent:-24.0pt;">三五、《四十二章经》曰︰‘慎勿信汝意，汝意不可信。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;"><a name="a36"></a><span style="color:#333399">心得开明第三十四<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《韵会》曰︰‘戒通作诫。’</p>
<p style="margin-left:24.0pt;text-indent:-24.0pt;">二、《俱舍界品颂疏一》云︰‘教是教授，令人修善。诚是诚勖，令人断恶。断恶修善，故名教诫。’</p>
<p style="margin-left:24.0pt;text-indent:-24.0pt;">三、《会疏》云︰‘教，上人被下之言。诫，诫约也。言彻实理，故云甚深。转凡成圣，故云甚善。’</p>
<p style="margin-left:24.0pt;text-indent:-24.0pt;">四、《会疏》云︰‘解脱忧苦者，得闻要津，绝流浪忧。饱耽法乐，脱生死苦也。’</p>
<p style="margin-left:24.0pt;text-indent:-24.0pt;">五、《法华经药王品》曰︰‘如佛为诸法王。’</p>
<p style="margin-left:24.0pt;text-indent:-24.0pt;">六、《法华譬喻品》云︰‘我为法王，于法自在。’</p>
<p style="margin-left:24.0pt;text-indent:-24.0pt;">七、《净影疏》云︰‘光明彻照，自福殊胜。达空无极，自智殊胜。’复解‘无极’曰︰‘名感十方，有缘斯摄，名无穷极。’</p>
<p style="margin-left:24.0pt;text-indent:-24.0pt;">八、《弥陀要解》曰︰‘不论至心散心，有心无心，或解不解，但弥陀名号，一经于耳，假使千万劫后，毕竟因斯度脱。’</p>
<p style="margin-left:24.0pt;text-indent:-24.0pt;">九、《会疏》曰︰‘开发佛智，断灭无明，故云开明。’</p>
<p style="margin-left:24.0pt;text-indent:-24.0pt;">十、《净影疏》云︰‘敬荷佛恩，名为敬佛。’</p>
<p style="margin-left:24.0pt;text-indent:-24.0pt;">十一、《会疏》曰︰‘三业敬奉，是为敬。’</p>
<p style="margin-left:24.0pt;text-indent:-24.0pt;">十二、《会疏》云︰‘佛如善见药，见闻悉得益。故为大善。’</p>
<p style="margin-left:24.0pt;text-indent:-24.0pt;">十三、《安乐集》云︰‘若能常修念佛三昧，能除贪嗔痴。无问现在、过去、未来，一切诸障，悉皆除也。’</p>
<p style="margin-left:24.0pt;text-indent:-24.0pt;">十四、莲池、灵峰两大师均云︰‘佛号投于乱心，乱心不得不佛。’</p>
<p style="margin-left:24.0pt;text-indent:-24.0pt;">十五、憬兴云︰‘拔欲者，令离烦恼。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">十六、《净影疏》曰︰‘杜众恶源，令离恶业。杜犹塞也。恶业是其恶道家本。名众恶源。教之断塞，目之为杜。’</p>
<p style="margin-left:24.0pt;text-indent:-24.0pt;">十七、《望西疏》曰︰‘杜众等者，令断恶业。流转生死，恶业为源。故云之源。’</p>
<p style="margin-left:24.0pt;text-indent:-24.0pt;">十八、《疏》曰︰‘诸烦恼中，嗔恚为最，故云之源。亦指无明为之源。佛悉断尽，更无余残。’</p>
<p style="margin-left:24.0pt;text-indent:-24.0pt;">十九、《会疏》曰︰‘无谋神化，常体性空，故为游步。’</p>
<p style="margin-left:24.0pt;text-indent:-24.0pt;">二十、憬兴云︰‘天上人间，唯佛独尊，故游步三界。化之纵任，故无所拘碍。’</p>
<p style="margin-left:24.0pt;text-indent:-24.0pt;">二一、《心地观经》曰︰‘自见己身三十六物恶露不净。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">二二、《大论》中举五种不净︰谓种子、依处、当体、外相、究竟等五种，悉皆不净。</p>
<p style="margin-left:24.0pt;text-indent:-24.0pt;">二三、《十疑论》谓七种不净︰一种子，二受生，三住处，四食啖，五初生，六举体，七究竟。七种悉皆不净。故于自身以及他身，实无可乐之处。纯苦无乐，理应厌离。</p>
<p style="margin-left:24.0pt;text-indent:-24.0pt;">二四、《会疏》曰︰‘贪嗔痴为心垢，反之为三善。’</p>
<p style="margin-left:24.0pt;text-indent:-24.0pt;">二五、《笺注》曰︰‘如言而行，如行而言，谓之忠信。’</p>
<p style="margin-left:24.0pt;text-indent:-24.0pt;">二六、《弥陀要解》以‘厌离娑婆，欣求极乐’为愿。</p>
<p style="margin-left:24.0pt;text-indent:-24.0pt;">二七、《胜鬘经上》曰︰‘善本。本亦因也。欲以此善为菩提根，故名为本。’</p>
<p style="margin-left:24.0pt;text-indent:-24.0pt;">二八、《会疏》曰︰‘“求愿”者，愿往生心也。“善本”通名诸善，别指称名念佛。’</p>
<p style="margin-left:24.0pt;text-indent:-24.0pt;">二九、《劝心往生论》云︰‘今生荣华一期之程，结苦果于亿劫。现世勤修须臾之间，开觉※于三明。’</p>
<p style="margin-left:24.0pt;text-indent:-24.0pt;">三十、灵芝师释极乐云︰‘弥陀净土，境界殊绝。圣贤同会，闻法悟道，寿命永劫，不退菩提。更有余乐，不能过此，只无诸苦，已为可乐，况具诸胜事，其乐何穷！’</p>
<p style="margin-left:24.0pt;text-indent:-24.0pt;">三一、《大乘义章》曰︰‘追返名悔。’</p>
<p style="margin-left:24.0pt;text-indent:-24.0pt;">三二、《略论》曰︰‘五百岁中，常不见闻三宝安乐国土，谓之边地，亦曰胎生。’</p>
<p style="margin-left:24.0pt;text-indent:-24.0pt;">三三、《嘉祥疏》曰︰‘此中先诫断惑，明怀疑生边地。离佛前，远至五百岁花不开。不开且不得至十方供养诸佛。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">三四、《会疏》曰︰‘始终不退名精进。“求心所愿”愿求往生也。“疑惑”者，不了佛智故。“悔”是恶作，初信后疑，悔前信解，半途而废。“自为过咎”者，“彼国不逆违”，自甘生边地故。“诸厄”者，不见三宝，不闻经法故。’</p>
<p style="margin-left:24.0pt;text-indent:-24.0pt;">三五、《无量寿经钞》曰︰‘经说不同。谓《觉经》（即《汉译》）及《大阿弥陀经》（即《吴译》）中下辈摄（指中辈下辈皆有边地。）今经（指《魏译》）不尔，别说之。故诸师亦异。所谓昙鸾、元晓、法住、如湛等师，存不摄义。义寂、憬兴、龙兴、仁岳等师，存摄义也。各据一义，并不相违。但以此经，翻译正本。昙鸾大师，我宗高祖。今须依之。即《略论》云︰“又有一种往生安乐，不入三辈。”夫三辈，则信心往生，亦所劝也。边地即是疑心往生，亦所诫也。信疑劝诫，天地水火，何得相摄。’</p>
<p style="margin-left:24.0pt;text-indent:-24.0pt;">三六、《法华经》曰︰‘渐渐习学，悉当成佛。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a37"></a><span style="color:#333399">浊世恶苦第三十五<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《净影疏》曰︰‘五戒所防，杀、盗、邪淫、妄语、饮酒。是其五恶。造此五恶，于现世中王法治罪，身遭厄难，名为五痛。以此五恶，于未来世三途受报，说为五烧。’</p>
<p style="margin-left:24.0pt;text-indent:-24.0pt;">二、《嘉祥疏》曰︰‘何故但明此五？由世人喜造，故偏彰。’</p>
<p style="margin-left:24.0pt;text-indent:-24.0pt;">三、义寂曰︰‘直趣菩提名端心，不求余事名正意。’</p>
<p style="margin-left:24.0pt;text-indent:-24.0pt;">四、《嘉祥疏》曰︰‘他土中多有胜缘，又复善报强胜，作善为易。此土无此二缘。“开化”即佛开导教化也。’</p>
<p style="margin-left:24.0pt;text-indent:-24.0pt;">五、《嘉祥疏》云︰‘降化其意者，悕（愿也）心入道，令持五善故，顺教修行。’</p>
<p style="margin-left:24.0pt;text-indent:-24.0pt;">六、《嘉祥疏》曰︰‘“获其福德”者，举远近二果，成其行也。’</p>
<p style="margin-left:24.0pt;text-indent:-24.0pt;">七、《净影疏》曰︰‘由持五戒，于现在世，身安无苦。’</p>
<p style="margin-left:24.0pt;text-indent:-24.0pt;">八、《净影疏》曰︰‘后世弥陀，终得涅槃。’</p>
<p style="margin-left:24.0pt;text-indent:-24.0pt;">九、太贤曰︰‘世间所畏，死苦为穷（极也），损他之中，无过夺命。’</p>
<p style="margin-left:24.0pt;text-indent:-24.0pt;">十、《会疏》曰︰‘“强者伏弱”者︰能杀者为强，所杀者为弱。人畜皆然。“转相克贼”者︰“克”谓制胜、杀害。“贼”谓贼害。如雀取螳螂，人亦取雀，故云“转相”。’</p>
<p style="margin-left:24.0pt;text-indent:-24.0pt;">十一、憬兴曰︰‘“克”者杀也。“贼”者害也。’</p>
<p style="margin-left:24.0pt;text-indent:-24.0pt;">十二、《经音义》曰︰‘无父曰孤，无子曰独。’</p>
<p style="margin-left:24.0pt;text-indent:-24.0pt;">十三、憬兴云︰‘孤者无父母，独者无子女。’</p>
<p style="margin-left:24.0pt;text-indent:-24.0pt;">十四、《会疏》曰︰‘幽冥，所谓冥途黄泉也。’</p>
<p style="margin-left:24.0pt;text-indent:-24.0pt;">十五、《会疏》曰︰‘脱人身，受鬼畜等身，故云“转生受身”。四生转变，云“改形”。六道生死，云“易道”。’</p>
<p style="margin-left:24.0pt;text-indent:-24.0pt;">十六、《嘉祥疏》曰︰‘譬如王法者引喻况。报经在前，重苦在后。如似王法治罪，先杻械诣市杀之。先现报后入地狱，故云“极刑”。’</p>
<p style="margin-left:24.0pt;text-indent:-24.0pt;">十七、《无量寿经钞》曰︰‘有云第六识名魂神，第八识曰精识。’</p>
<p style="margin-left:24.0pt;text-indent:-24.0pt;">十八、《会疏》曰︰‘如八大地狱及长寿鬼云“或长”。如飞蛾蜉蝣等云“或短”。’</p>
<p style="margin-left:24.0pt;text-indent:-24.0pt;">十九、《会疏》曰︰‘杀生等人，生生同出，彼此互害，报其怨恨也。’</p>
<p style="margin-left:24.0pt;text-indent:-24.0pt;">二十、义寂云︰‘作恶虽不乐欲苦果，苦果自应。修善虽不希望乐果，乐果自应。义同影响（指如影随身，如响应声）。然此多言自然者，为显因果决定法尔。’</p>
<p style="margin-left:24.0pt;text-indent:-24.0pt;">二一、《会疏》曰︰‘因果必应，故云自然。’</p>
<p style="margin-left:24.0pt;text-indent:-24.0pt;">二二、《等不等观杂录》曰︰‘经中淫多从女旁，专指男女事也。’</p>
<p style="margin-left:24.0pt;text-indent:-24.0pt;">二三、《嘉祥疏》曰︰‘宰相之官，纵放臣下。用取万民贿，枉取人物。’</p>
<p style="margin-left:24.0pt;text-indent:-24.0pt;">二四、义寂云︰‘机谓幻惑，伪谓虚诈。’</p>
<p style="margin-left:24.0pt;text-indent:-24.0pt;">二五、憬兴云︰‘机者机关。即巧言令色，曲取君意，能行机伪。’</p>
<p style="margin-left:24.0pt;text-indent:-24.0pt;">二六、《会疏》曰︰‘三恶相资，炽发邪欲。吸引他财，欲积自己。故云“欲自厚己”也。’</p>
<p style="margin-left:24.0pt;text-indent:-24.0pt;">二七、《维摩经》曰︰‘身孰为本，欲贪为本。’</p>
<p style="margin-left:24.0pt;text-indent:-24.0pt;">二八、《会疏》曰︰‘欲海深广，不知厌足，无尊无卑，无富无贫，唯求收积。嘈杂奔波，故云欲贪等。’</p>
<p style="margin-left:24.0pt;text-indent:-24.0pt;">二九、《会疏》曰︰‘前不顾是非，后不顾讥嫌；亦前不顾明哲昭察，后不顾鬼神冥记；或亦前不顾过业，后不顾来报。’</p>
<p style="margin-left:24.0pt;text-indent:-24.0pt;">三十、《嘉祥疏》曰︰‘“无一随者”，神识孤游戏，财留在自界。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">三一、义寂云︰‘谓善因及祸福果，皆追命根所生处也。’</p>
<p style="margin-left:24.0pt;text-indent:-24.0pt;">三二、《晋译华严经》曰︰‘如人从生，有二种天，常随侍卫。一曰同生。二曰同名。天常见人，人不见天。’</p>
<p style="margin-left:24.0pt;text-indent:-24.0pt;">三三、《药师经》曰︰‘有俱生神，具书罪福，与阎魔王。’</p>
<p style="margin-left:24.0pt;text-indent:-24.0pt;">三四、《嘉祥疏》曰︰‘一切众生皆有神，一名同生，二名同名。同生女在右肩上书其作恶。同名男在左肩上书其作善。’</p>
<p style="margin-left:24.0pt;text-indent:-24.0pt;">三五、《五戒经》︰曰‘三覆八校，一月六奏。’</p>
<p style="margin-left:24.0pt;text-indent:-24.0pt;">三六、《五戒经》曰︰‘如是等日，天神记录众生善恶也。’</p>
<p style="margin-left:24.0pt;text-indent:-24.0pt;">三七、《会疏》曰︰‘幽有天神，识其科条，无毫厘差。故云“克识”。识音志，即记也。’</p>
<p style="margin-left:24.0pt;text-indent:-24.0pt;">三八、憬兴云︰‘以种子识功能不亡，名克识。’</p>
<p style="margin-left:24.0pt;text-indent:-24.0pt;">三九、义寂云︰‘所作善恶，非但自识内薰，天神外记。记在二处，安有赦乎？’</p>
<p style="margin-left:24.0pt;text-indent:-24.0pt;">四十、《会疏》曰︰‘世界安立，单阳不成，独阴不育。夫妇相因相成。又父子相因，君臣相资。凡天地之间，无独立义。故云“相因寄生”。’</p>
<p style="margin-left:24.0pt;text-indent:-24.0pt;">四一、《会疏》曰︰‘邪谓邪曲，恶谓罪恶。’</p>
<p style="margin-left:24.0pt;text-indent:-24.0pt;">四二、《沙弥律》曰︰‘在家五戒，惟制邪淫；出家十戒，全断淫欲。但干犯世间一切男女，悉名破戒。乃至世人因欲，杀身亡家。出俗为僧，岂得更犯。生死根本，欲为第一。故经云“淫泆而生，不如贞洁而死”。’</p>
<p style="margin-left:24.0pt;text-indent:-24.0pt;">四三、《无量寿经钞》曰︰‘夫淫欲者，流转生死之根源矣。远离解脱之因缘也。如大贤云︰“生死牢狱，淫为枷锁。深縳有情，难出难故。”’</p>
<p style="margin-left:24.0pt;text-indent:-24.0pt;">四四、《智度论》云︰‘淫欲者，虽不恼众生，系縳心故，立为大罪。’</p>
<p style="margin-left:24.0pt;text-indent:-24.0pt;">四五、《瑜伽论》云︰‘诸爱之中，欲爱为最。若能治彼，余自然伏。如制强力，弱者自伏。然此欲法有三种过︰苦而似乐故；少味多灾故；不净似净故。’又云︰‘何耽刹那之微乐，应受永劫之大苦。’</p>
<p style="margin-left:24.0pt;text-indent:-24.0pt;">四六、《诃欲经》云︰‘女色者，世间之枷锁，凡夫恋者，不能自拔；女色者，世间重患，凡夫因之，至死不免；女色者，世间之衰祸，凡夫遭之，无厄不至。’</p>
<p style="margin-left:24.0pt;text-indent:-24.0pt;">四七、《会疏》曰︰‘淫火内燃，胸热心狂。’</p>
<p style="margin-left:24.0pt;text-indent:-24.0pt;">四八、《净影疏》曰︰‘“交结聚”下，明造恶过。为淫造作杀盗等事，是其过也。’</p>
<p style="margin-left:24.0pt;text-indent:-24.0pt;">四九、憬兴云︰‘公然劫取’也。‘迫胁’者，以威力相恐惧，即豪夺也。是为盗恶。如是广行杀盗之恶，只为‘归给妻子’取悦于一妇人，以图‘极身作乐’而已。</p>
<p style="margin-left:24.0pt;text-indent:-24.0pt;">五十、望西云︰‘极谓疲也。’</p>
<p style="margin-left:24.0pt;text-indent:-24.0pt;">五一、义寂云︰‘谓显中作恶者，著于人。隐中作恶者，著于鬼故。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">五二、《会疏》曰︰‘人谓人间，官吏刑罚。鬼谓鬼神，冥官照见。’</p>
<p style="margin-left:24.0pt;text-indent:-24.0pt;">五三、《智论》曰︰‘妄语者，不净心欲诳他。覆隐实，出异语，生口业，是名妄语。’</p>
<p style="margin-left:24.0pt;text-indent:-24.0pt;">五四、《大乘义章》曰︰‘言不当实，故称为妄。妄有所谈，故名妄语。’</p>
<p style="margin-left:24.0pt;text-indent:-24.0pt;">五五、《净影疏》曰︰‘口之四过，不应法故，通名妄语。’</p>
<p style="margin-left:24.0pt;text-indent:-24.0pt;">五六、《四分律》云︰‘彼此斗乱，令他破也。’</p>
<p style="margin-left:24.0pt;text-indent:-24.0pt;">五七、天台云︰‘遘扇彼此，乖和合也。’</p>
<p style="margin-left:24.0pt;text-indent:-24.0pt;">五八、《大乘义章》云︰‘言乖彼此，谓之为两。两朋之言依于舌，故曰两舌。’</p>
<p style="margin-left:24.0pt;text-indent:-24.0pt;">五九、《法界次第》曰︰‘恶言加彼，令他受恼，名为恶口。’</p>
<p style="margin-left:24.0pt;text-indent:-24.0pt;">六十、《大乘义章七》云︰‘言辞粗野，目之为恶。恶从口生，故名恶口。’</p>
<p style="margin-left:24.0pt;text-indent:-24.0pt;">六一、《梵网》云︰‘不见言见，见言不见。’</p>
<p style="margin-left:24.0pt;text-indent:-24.0pt;">六二、《俱舍论》云︰‘一切染心所发诸语，名杂秽语。’</p>
<p style="margin-left:24.0pt;text-indent:-24.0pt;">六三、《大乘义章》曰︰‘邪言不正，其犹绮色。从喻立称，故名绮语。’</p>
<p style="margin-left:24.0pt;text-indent:-24.0pt;">六四、《无量寿经笺注》云︰‘绮语，一切含淫意不正之言词也。后世骚人积习，多喜以美人香草寓言。凡涉于闺阁者，皆谓之绮语。’</p>
<p style="margin-left:24.0pt;text-indent:-24.0pt;">六五、《十业道章》云︰‘说染言词，名杂秽语。若不染心，绮饰文辞，歌赞实德，非不善也。’</p>
<p style="margin-left:24.0pt;text-indent:-24.0pt;">六六、望西云︰‘凡此妄语，世人喜犯，不顾来报。如南山云︰“此戒人多喜犯。良由妄业重积，识种尤多。故随尘境，动便虚构。”’继云︰‘又行基菩萨云︰“口虎害人，舌剑断命。如口如鼻，死后无咎。”’</p>
<p style="margin-left:24.0pt;text-indent:-24.0pt;">六七、《智度论》云︰‘如佛说，妄语有十罪。何等为十︰一、口气臭。二、善神远之，非人得便。三、虽有实语，人不信受。四、智人谋议，常不参预。五、常被诽谤，丑恶之声周闻天下。六、人所不敬，虽※有教※，人不承用。七、常多忧愁。八、种诽谤业因缘。九、身坏命终当堕地狱。十、若出为人，常被诽谤。’</p>
<p style="margin-left:24.0pt;text-indent:-24.0pt;">六八、《嘉祥疏》云︰‘“憎嫉善人”明恶口。“败坏贤明”明妄语。“不孝二亲”（《魏译》作二亲）明作恶人造逆。“朋友无信”，明其不忠，成上妄语。“尊贵自大”成其恶口。“谓己有道”成其两舌。’据望西意︰‘憎嫉善人，败坏贤明’乃‘两舌过也。’</p>
<p style="margin-left:24.0pt;text-indent:-24.0pt;">六九、望西云︰‘令依造恶，宿善灭时，善神舍去，故今世遭厄，此厄为痛。’</p>
<p style="margin-left:24.0pt;text-indent:-24.0pt;">七十、《净影疏》云︰‘宿善尽灭，善神远舍。身无依倚，多遭厄难，是其痛也。’</p>
<p style="margin-left:24.0pt;text-indent:-24.0pt;">七一、《会疏》曰︰‘无能他人牵我者，唯縳自业，自入恶趣故。’</p>
<p style="margin-left:24.0pt;text-indent:-24.0pt;">七二、《净影疏》云︰‘恶业所牵，鬼神摄录。将入恶道，受苦焦焚。’</p>
<p style="margin-left:24.0pt;text-indent:-24.0pt;">七三、义寂师云︰‘身业三恶，以为初三。口业四恶，合为第四。意业三恶，合为第五。’</p>
<p style="margin-left:24.0pt;text-indent:-24.0pt;">七四、《起信论》曰︰‘五恶之义，特准他经，配以十恶。其一恶者，杀业所摄。其二恶者，盗贪所摄。其三恶者，淫业所摄。其四恶者，妄语、两舌、恶口、绮语所摄。其五恶者，嗔恚邪见所摄。反是即为五善，亦名十善。’</p>
<p style="margin-left:24.0pt;text-indent:-24.0pt;">七五、《资持记》明酒有十过，云︰‘一、颜色恶。二、少力。三、眼视不明。四、现嗔恚相（嗔毒）。五、坏业资生。六、增疾病。七、益斗讼（嗔毒）。八、无名称。九、智慧少（痴毒）。十、命终堕三恶道。’</p>
<p style="margin-left:24.0pt;text-indent:-24.0pt;">七六、世云︰‘酒能乱性。’</p>
<p style="margin-left:24.0pt;text-indent:-24.0pt;">七七、义寂《述义》曰︰‘鲁者鲁钝，谓无所识知也。扈者跋扈，谓纵恣自大也。’</p>
<p style="margin-left:24.0pt;text-indent:-24.0pt;">七八、《辅行》曰︰‘鲁扈等者，无惭不顺之貌。’</p>
<p style="margin-left:24.0pt;text-indent:-24.0pt;">七九、《礼记》云︰‘顺人情者，谓之礼。’</p>
<p style="margin-left:24.0pt;text-indent:-24.0pt;">八十、《会疏》曰︰‘决断是非，资宜而行，是为义。甄辨尊卑，不失其节，是名礼。’</p>
<p style="margin-left:24.0pt;text-indent:-24.0pt;">八一、《显扬大戒论》曰︰‘六亲者，为身上三代，谓父母、祖父母、曾祖父母。身下三代，谓男女、孙男女、曾孙男女。’</p>
<p style="margin-left:24.0pt;text-indent:-24.0pt;">八二、︽无量寿经钞》曰︰‘六亲之外，名为眷属。’‘资用’者，指资生所用之物，如财米等。如是恶子，于六亲眷属，所须维持生活之必需品，全然不顾。故云‘资用有无，不能忧念’。于父母之恩，师友之义，悍然不顾，无动于衷。</p>
<p style="margin-left:24.0pt;text-indent:-24.0pt;">八三、︽魏译》作‘心常念恶，口常言恶，身常行恶，曾无一善。’</p>
<p style="margin-left:24.0pt;text-indent:-24.0pt;">八四、︽玄应音义》曰︰‘真人是阿罗汉也。’</p>
<p style="margin-left:24.0pt;text-indent:-24.0pt;">八五、︽法华疏记》云︰‘真是所证。证真之人，故曰真人。’</p>
<p style="margin-left:24.0pt;text-indent:-24.0pt;">八六、︽净影疏》曰︰‘现有愚痴，闇障覆心，无所知晓，以之为痛。’</p>
<p style="margin-left:24.0pt;text-indent:-24.0pt;">八七、义寂云︰‘生死为大命，穷逼为小命。’</p>
<p style="margin-left:24.0pt;text-indent:-24.0pt;">八八、望西云︰‘悔惧等者，命欲终时，狱火来现，见此相时，生惧生悔，悔惧俱临，故云交至。’</p>
<p style="margin-left:24.0pt;text-indent:-24.0pt;">八九、︽会疏》曰︰‘天地则所依器界，总标三界。五道则能依有情，善恶通举。苦乐因果，人人常见，故云分明。’</p>
<p style="margin-left:24.0pt;text-indent:-24.0pt;">九十、义寂云︰‘天地之间，五道生死，因果分明。’</p>
<p style="margin-left:24.0pt;text-indent:-24.0pt;">九一、︽笺注》谓：‘有施必报，有感必应。’</p>
<p style="margin-left:24.0pt;text-indent:-24.0pt;">九二、︽会疏》云︰‘善恶约因，报应约果。因有善恶，果感苦乐。形声影响，毫厘不差。’</p>
<p style="margin-left:24.0pt;text-indent:-24.0pt;">九三、︽会疏》曰︰‘寻言起行，以行践言。是名言行相副。副，助也，称也。’</p>
<p style="margin-left:24.0pt;text-indent:-24.0pt;">九四、︽吴译》曰︰‘诸欲往生阿弥陀佛国者，虽不能大精进、禅定、持经戒，大要当作善。’</p>
<p style="margin-left:24.0pt;text-indent:-24.0pt;">九五、彭际清居士曰︰‘十善本为天业。今以念佛因缘，回向极乐，即转天业而成净业。何以故？念佛之人能转恶业，何有天业而不能转。’</p>
<p style="margin-left:24.0pt;text-indent:-24.0pt;">九六、唐鸟巢禅师以‘诸恶莫作，众善奉行’示白居易。白居易云︰‘此二句三岁小儿亦说得。’鸟窠曰︰‘八十老翁行不得。’</p>
<p style="margin-left:24.0pt;text-indent:-24.0pt;">九七、︽弥陀要解》云︰‘娑婆即自心所感之秽，而自心秽，理应厌离；极乐即自心所感之净，而自心净，理应欣求。厌秽须舍至究竟，方无可舍？欣净须取至究竟，方无可取。妙宗云︰“取舍若极，与不取舍亦非异辙。”设不从事取舍，但尚不取不舍，即是执理废事；既废于事，理亦不圆。若达全事即理，则取亦即理，舍亦即理。一取一舍，无非法界。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a38"></a><span style="&quot;Times New Roman&quot;;color:#333399;">重重诲勉第三十六<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、︽嘉祥疏》曰︰‘展转相生者，明三毒。不除恶，恶不绝，苦果不息。’</p>
<p style="margin-left:24.0pt;text-indent:-24.0pt;">二、︽会疏》曰︰‘五恶是因，勤苦是果。依果诫因，展转相生，现（世）痛后（世）烧，相因而生故。’</p>
<p style="margin-left:24.0pt;text-indent:-24.0pt;">三、望西云︰‘初明恶生痛烧。次明烧生恶痛。’</p>
<p style="margin-left:24.0pt;text-indent:-24.0pt;">四、︽净影》云︰‘初明从恶生痛生烧。下明其从烧生恶生痛。’</p>
<p style="margin-left:24.0pt;text-indent:-24.0pt;">五、︽会疏》曰︰‘燋然，狱火剧貌。自者，自业所感也。’</p>
<p style="margin-left:24.0pt;text-indent:-24.0pt;">六、︽净影疏》曰︰‘身受劳苦，苦增不息，名久大剧。’</p>
<p style="margin-left:24.0pt;text-indent:-24.0pt;">七、︽宝积经》云︰‘邪念生贪著，贪著生烦恼。’</p>
<p style="margin-left:24.0pt;text-indent:-24.0pt;">八、︽嘉祥疏》曰︰‘或贪财，或贪皮肉。’又云︰‘“皆由贪著”下，出三毒之过。贪著荣华，贪现在乐造恶。’</p>
<p style="margin-left:24.0pt;text-indent:-24.0pt;">九、︽会疏》云︰‘贪欲虽多，以财色为大，故偏举。不能施惠，悭吝之相也。’</p>
<p style="margin-left:24.0pt;text-indent:-24.0pt;">十、︽遗教经》云︰‘若有智慧，则无贪著。’</p>
<p style="margin-left:24.0pt;text-indent:-24.0pt;">十一、︽会疏》云︰‘爱欲逼迫，常想欲境’。</p>
<p style="margin-left:24.0pt;text-indent:-24.0pt;">十二、︽净影疏》云︰‘天下道理，自然施立。是故名为天道施张。造恶必彰，名自纠举。’</p>
<p style="margin-left:24.0pt;text-indent:-24.0pt;">十三、︽会疏》云︰‘今所言天道者，但是因果报应之报。’又云︰‘事已发者依法断割之。事未发者审察之。是云纠举。举，示也。’</p>
<p style="margin-left:24.0pt;text-indent:-24.0pt;">十四、︽会疏》云︰‘茕茕者，单独貌，独生独死故。忪忪者，心动也，惊惶貌。轮回无间也。其中者，五道之中也。’</p>
<p style="margin-left:24.0pt;text-indent:-24.0pt;">十五、︽净影疏》云︰‘罪者归之，无人伴匹。故云茕忪当入其中。’</p>
<p style="margin-left:24.0pt;text-indent:-24.0pt;">十六、憬兴云︰‘端守者，匡邪守正故。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">十七、憬兴曰︰‘圣通佛僧。善，世出世法，是无上宝，故敬之。此则三宝也。仁爱慈悲，博济众民，故云仁慈博爱，所谓博爱济众也。’</p>
<p style="margin-left:24.0pt;text-indent:-24.0pt;">十八、︽大乘义章七》曰︰‘染爱尘境，名之为欲。’</p>
<p style="margin-left:24.0pt;text-indent:-24.0pt;">十九、︽智度论》曰︰‘五欲又名五箭，破种种善事故。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;"><a name="a39"></a><span style="color:#333399">如贫得宝第三十七<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、望西云︰‘为佛道故，制禁诸恶，谓之道禁。’</p>
<p style="margin-left:24.0pt;text-indent:-24.0pt;">二、望西云︰‘斋戒者，八斋戒。故云一日等。’</p>
<p style="margin-left:24.0pt;text-indent:-24.0pt;">三、︽宝积经》文殊师利授记会云︰‘若有众生于彼佛土，亿百千岁，修诸梵行，不如于此娑婆世界，一弹指顷于诸众生起慈悲心，所获功德，尚多于彼。何况能于一日一夜住清净心。’</p>
<p style="margin-left:24.0pt;text-indent:-24.0pt;">四、︽思益经》曰︰‘若人于净国，持戒满一劫。此土须臾间，行慈为最胜。’又云︰‘我见喜乐国，及见安乐土。此中无苦恼，亦无苦恼名。于彼作功德，未足以为奇。于此烦恼处，能忍不可事。亦教他此法，其福为最胜。’</p>
<p style="margin-left:24.0pt;text-indent:-24.0pt;">五、︽善生经》曰︰‘弥勒出时，百年受戒，不如我土一日一夜。何以故？我时众生具五滓故。善男子︰是八斋戒即是庄严无上菩提之路也。’</p>
<p style="margin-left:24.0pt;text-indent:-24.0pt;">六、望西︽无量寿经钞》曰︰‘问︰秽土修行若殊胜者，在此可修，何愿净土。答︰如︽要集》云︰“此经但显修行难易，非显善根胜劣。譬如贫贱施一钱，虽可称美，而不办众事。富贵舍千金，虽不可称（美）而能办万事。二界修行，亦复如是。”若欲速办成佛利他众事，专欣净土，何留秽土，不办佛道。’</p>
<p style="margin-left:24.0pt;text-indent:-24.0pt;">七、《会疏》曰︰‘“吾哀”，如来大慈。“汝等”，所哀之机。五时调机，半满垂教，教云“苦心诲喻”等。’</p>
<p style="margin-left:24.0pt;text-indent:-24.0pt;">八、《会疏》曰︰‘尊卑有序是为礼，先人后己是为让。’</p>
<p style="margin-left:24.0pt;text-indent:-24.0pt;">九、《会疏》曰︰‘父母限一世，佛于无量劫。父母不平等，佛常平等。父母恶（厌恶）不孝，佛愍恶逆。父母养色身，佛于内心。故云“甚于”。’</p>
<p style="margin-left:24.0pt;text-indent:-24.0pt;">十、《阿弥陀经》曰︰‘若有人已发愿、今发愿、当发愿，欲生阿弥陀佛国者，是诸人等，皆得不退转于阿耨多罗三藐三菩提。’</p>
<p style="margin-left:24.0pt;text-indent:-24.0pt;">十一、《弥陀要解》云︰‘不论至心散心，有心无心，或解不解，但弥陀名号，或六方佛名，此经名字，一经于耳，假使千万劫后，毕竟因斯度脱。如闻涂毒鼓，远近皆丧。食少金刚，决定不消也。’</p>
<p style="margin-left:24.0pt;text-indent:-24.0pt;">十二、彭际清曰︰‘净土至善之地，求生净土乃止于至善之功。不入净土之门，善不可得而圆，恶不可得而尽。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a40"></a><span style="color:#333399">礼佛现光第三十八<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《嘉祥疏》云︰‘现土使人欣慕。上虽耳闻说妙土，未如眼见。故此下现土，令皆慕修也。’</p>
<p style="margin-left:24.0pt;text-indent:-24.0pt;">二、《义寂》云︰‘上来广说阿弥陀佛身土因果，众皆得闻，胜智上流，虽皆信解；劣慧下辈，未能决定。又耳闻者，不如眼见。是故下加阿弥陀佛威神之力，令此大众皆得眼见彼国之事，信上所闻，决定不虚。又欲令见彼国严净土，各各勤修往生之业。’</p>
<p style="margin-left:24.0pt;text-indent:-24.0pt;">三、《会疏》云︰‘盖夫土无定相，净秽因心。譬如诸天共宝器食，随其福德，饭色有异。故业垢蔽心，则金容同秽灰。足指按地，则瓦砾化宝玉。岂身土令之然哉！是知西方非遥，迷心为隔。若能一念归真，则往生见土，亦何隔念与时乎？’</p>
<p style="margin-left:24.0pt;text-indent:-24.0pt;">四、《净名经》云︰‘佛以足指按地，此土顿现净刹。’</p>
<p style="margin-left:24.0pt;text-indent:-24.0pt;">五、《首楞严》曰︰‘我指按地，海印发光。’</p>
<p style="margin-left:24.0pt;text-indent:-24.0pt;">六、疏？云︰‘何隔念与时乎？’</p>
<p style="margin-left:24.0pt;text-indent:-24.0pt;">七、《观经》谓无量寿佛，‘佛身高六十万亿恒河沙由旬。眉间白毫，右旋宛转，如五须弥山。佛眼如四大海水。’</p>
<p style="margin-left:24.0pt;text-indent:-24.0pt;">八、《观经》曰︰‘无量寿佛有八万四千相，一一相中各有八万四千随形好︰一一好中，复有八万四千光明。’</p>
<p style="margin-left:24.0pt;text-indent:-24.0pt;">九、《观经》曰︰‘无量寿佛身如百千万亿夜摩天阎浮檀金色。’</p>
<p style="margin-left:24.0pt;text-indent:-24.0pt;">十、《阿弥陀经》曰︰‘不可以少善根福德因缘，得生彼国’。</p>
<p style="margin-left:24.0pt;text-indent:-24.0pt;">十一、《阿弥陀经》六朝襄阳石刻本云︰‘以称名故，诸罪消灭，即是多善根福德因缘。’</p>
<p style="margin-left:24.0pt;text-indent:-24.0pt;">十二、《观经》第七观云︰‘无量寿佛住立空中。观世音，大势至是二大士，侍立左右。光明炽盛，不可具见。百千阎浮檀金色，不可为比。’又第八观云︰‘佛菩萨像，皆放光明。其光金色。’第十五观云︰‘见阿弥陀佛与诸眷属，放金色光。’</p>
<p style="margin-left:24.0pt;text-indent:-24.0pt;">十三、《七佛神咒经一》曰︰‘其中所有一切万物，皆作金色。’</p>
<p style="margin-left:24.0pt;text-indent:-24.0pt;">十四、《法华》放光现瑞时，‘照于东方万八千土，皆如金色。’</p>
<p style="margin-left:24.0pt;text-indent:-24.0pt;">十五、《西征赋》︰‘乃有昆明，池乎其中，其池则汤汤汗汗，滉漾弥漫，浩如河汉。’</p>
<p style="margin-left:24.0pt;text-indent:-24.0pt;">十六、《唐译》云︰‘譬如大地，洪水盈满，树林山河，皆没不现，唯有大水。’</p>
<p style="margin-left:24.0pt;text-indent:-24.0pt;">十七、《汉译》曰︰‘阿难、诸菩萨、阿罗汉等，及诸天帝王、人民，悉皆见无量清净佛及诸菩萨、阿罗汉、国土七宝已。’</p>
<p style="margin-left:24.0pt;text-indent:-24.0pt;">十八、《魏译》云︰‘无量寿佛威德巍巍，如须弥山王，高出一切诸世界上。相好光明，靡不照耀。此会四众，一时悉见。’又‘比丘、比丘尼、优婆塞、优婆夷，悉见无量寿如来。’</p>
<p style="margin-left:24.0pt;text-indent:-24.0pt;">十九、《唐译》曰︰‘彼诸国中，比丘、比丘尼、优婆塞、优婆夷，悉见无寿量如来，如须弥山王照诸佛刹。时诸佛国皆悉明现，如处一寻。’</p>
<p style="margin-left:24.0pt;text-indent:-24.0pt;">二十、《宋译》云︰‘尔时会中芯刍、芯刍尼、优婆塞、优婆夷、天龙、药叉、乾闼婆、阿修罗、迦楼罗、紧那罗、摩侯罗伽，人非人等，皆见极乐世界种种庄严，及见无量寿如来，声闻、菩萨围绕恭敬。譬如须弥山王，出于大海。’</p>
<p style="margin-left:24.0pt;text-indent:-24.0pt;">二一、《观经》云︰‘阿弥陀佛去此不远。’</p>
<p style="margin-left:24.0pt;text-indent:-24.0pt;">二二、《观经》云︰‘韦提希与五百侍女，闻佛所说，应时即见极乐世界广长之相。得见佛身及二菩萨。心生欢喜，叹未曾有，豁然大悟，得无生忍。五百侍女，发阿耨多罗三藐三菩提心。愿生彼国。世尊悉记，皆当往生。生彼国已，获得诸佛现前三昧。’</p>
<p style="margin-left:24.0pt;text-indent:-24.0pt;">二三、《佛说如幻三摩地无量印法门经》云︰‘时此娑婆世界释迦牟尼如来会中，所有诸菩萨摩诃萨（一万二千人），苾刍（二万人）、苾刍尼、优婆塞、优婆夷、梵王、帝释、护世四王并余天龙、夜叉、乾闼婆、阿修罗、迦楼罗、紧那罗、摩候罗伽、人非人等，悉能见彼极乐世界，及见无量光如来。菩萨、声闻大众围绕。光明炽盛，如妙高山。’</p>
<p style="margin-left:24.0pt;text-indent:-24.0pt;">二四、《十往生经》云︰‘佛告山海慧菩萨︰汝今应当起立合掌，正身向西，正念观阿弥陀佛国，愿见阿弥陀佛。尔时一切大众，亦皆起立合掌，共观阿弥陀佛。尔时阿弥陀佛，现大神通，放大光明，照山海慧菩萨身。尔时山海慧菩萨等（包括一切大众），即见阿弥陀佛国，所有庄严妙好之事︰皆悉七宝、七宝山、七宝国土；水鸟树林，常吐法音，彼国日日常转法轮。’</p>
<p style="margin-left:24.0pt;text-indent:-24.0pt;">二五、《无量寿经起信论》云︰‘右明无量光明遍照一切。极乐娑婆，同一法界。本无彼此，安有东西。山河大地，皆是众生目眚所成。若能一念入佛境界者，无量光明，普周尘刹。三涂六道同时解脱。不独阿难以佛威加被，得见佛身，及诸依正，即今末法众生，但能入此法门，不离当念，疾得见佛。’《华严经》云︰“诸佛一似大圆镜，我身就如摩尼珠，诸佛法身入我体，我身常入诸佛躯。”是知诸佛众生，本来不二。名为见佛，实无见者。何以故？不可于一体中互相见故。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a41"></a><span style="color:#333399">慈氏述见第三十九<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《俱舍颂》曰︰‘此五名净居天，唯圣人居，无异生杂，故名净居。’</p>
<p style="margin-left:24.0pt;text-indent:-24.0pt;">二、《小本》中︰‘是诸众鸟，皆是阿弥陀佛，欲令法音宣流，变化所作。’</p>
<p style="margin-left:24.0pt;text-indent:-24.0pt;">三、《会疏》曰︰‘胎生者，譬如胎生人，初生之时，人法未成（指尚未成人）。胎言其闇，借此况彼耳。非胎胞中胎生。何以知之？安乐国土一向化生故，故知非实胎生。’</p>
<p style="margin-left:24.0pt;text-indent:-24.0pt;">四、《会疏》云︰‘亲生为因，助发为缘。胎化皆藉因缘。故皆其果，问其所由也。’</p>
<p style="margin-left:24.0pt;text-indent:-24.0pt;">五、《楞严经长水疏》云︰‘佛教因缘为宗，以佛圣教自浅至深，说一切法，不出因缘二字。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a42"></a><span style="color:#333399">边地疑城第四十<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、望西云︰‘边地胎生，同体异名。’</p>
<p style="margin-left:24.0pt;text-indent:-24.0pt;">二、《略论》云︰‘又有一种往生安乐，不入三辈中。………于五百岁中，常不见佛，不闻经法，不见菩萨、声闻圣众。安乐国土，谓之边地，亦曰胎生。’</p>
<p style="margin-left:24.0pt;text-indent:-24.0pt;">三、《略论》复云︰‘边地者，其言五百岁中，不见闻三宝，同边地之难。或亦于安乐国土，最在其边。胎生者，譬如胎生人，初生之时，人法未成。边示其难。胎言其闇。此二名皆借此况彼耳（谓边与胎皆是喻也。）非是八难中边地，亦非胞胎中胎生。何以知之？安乐国土一向化生故，故知非实胎生。五百年后还得见闻三宝故，故知非八难中边地也。’</p>
<p style="margin-left:24.0pt;text-indent:-24.0pt;">四、《守护国界主经》云︰‘若人命终之时，预知时至，正念分明，洗浴著衣，吉祥而逝。光明照身，见佛相好，众善俱现。定知此人决定往生净土。若人念佛持戒无精进心。命终亦无善相，亦无恶相。地府不收，安养不摄，如睡眠去。此心疑情未断，生于疑城。五百岁受乐。再修信愿，方归净土。’</p>
<p style="margin-left:24.0pt;text-indent:-24.0pt;">五、《菩萨处胎经》曰︰‘西方去此阎浮提十二亿那由他，有懈慢界。国土快乐。………前后发意众生，欲生阿弥陀佛国者，皆深染著懈慢国土，不能前进生阿弥陀佛国。亿千万众，时有一人，能生阿弥陀佛国。何以故？皆由懈慢执心不牢固。’</p>
<p style="margin-left:24.0pt;text-indent:-24.0pt;">六、昙鸾大师《略论》云︰‘不了佛智者，谓不能信了佛一切种智。不了故，故起疑。此一句，总辨所疑。下四句一一对治所疑。’</p>
<p style="margin-left:24.0pt;text-indent:-24.0pt;">七、《净影疏》云︰‘初言“不了佛智”此句是总。“不思”等别。佛智渊深，余不能测，名“不思智”。佛智众多，非言能尽，言“不可称”。于诸法门，知之穷尽。名为“广智”。位分高出，名“无等伦最上胜智”。’</p>
<p style="margin-left:24.0pt;text-indent:-24.0pt;">八、《宗要》云︰‘此言“佛智”，是总标句。下之四句，各显四智。“不思议智”者，是成所作智。此智能作不思议事。谓一念称名，永灭多劫重罪。十念功德，能生界外胜报。如是等事，非其所测，是故名为“不思议智”。“不可思”者，是妙观察智。此智观察不可称境。谓一切法，如幻如梦，非有非无，离言绝虑。非逐言者所能称量，是故名为“不可称智”。“大乘广智”者，是平等性智。此智广度，不同小乘。谓游无我，故无不我。无不我，故无不等摄。（其义为………悉皆平等摄受。）以此同体智力，普载无边有情，皆令同至无上菩提。是故名为“大乘广智”。“无等无伦最上胜智”者。正是如来大圆镜智。始转本识，方皈心原。一切种境，无不圆照。是名为大圆镜智。此一智中，有五殊胜︰如解脱身二乘同得。如是镜智，正是法身，非彼所共，故名“无等”。是一胜也。如前三智，菩萨渐得，大圆镜智，唯佛顿证，更无余类，故名“无伦”。是二胜也。过于“不思议智”为“最”；逾于“不可称智”为“上”；宽于“大乘广智”为“胜”是第三、四、五胜也。是故名为“无等无伦最上胜智”。’</p>
<p style="margin-left:24.0pt;text-indent:-24.0pt;">九、《会疏》曰︰‘不了佛智者，盖疑佛智之不可思议。不悟如来之所以大也。念佛往生，为佛智所建，疑是故，为不了佛智。不思议智者，佛之智慧，深广而不可思议，故云不思议智。念佛往生，为不思议智所立，疑是故，名不了不思议智。不可称智者，谓佛之智慧，众多无量而称说不能尽。故名不可称智。念佛往生，为不可称智所成。疑是故，名不了不可称智。大乘广智者，于诸法门，知之穷尽，故名大乘广智。念佛往生为大乘广智所感，疑是故，名不了大乘广智。无等无伦最上胜智者，位分高出，名无等无伦最上胜智。今此念佛往生，为无等无伦最上胜智所发。疑是故，云不了无等无伦最上胜智。’</p>
<p style="margin-left:24.0pt;text-indent:-24.0pt;">十、昙鸾师曰︰‘不可称智者，言佛智绝称谓（不可称量），非相形待（不可对待）。何以言之？法若是有，必应有知有之智。法若是无，亦应有知无之智。诸法离于有无。故佛冥诸法，则智绝相待。以知取佛，不曰知佛；以不知取佛，亦非知佛；以非知非不知取佛，亦非知佛；以非非知非非不知取佛，亦非知佛。佛智离此四句。’</p>
<p style="margin-left:24.0pt;text-indent:-24.0pt;">十一、《起信论》云︰‘一切境界本来一心，离于想念。以众生妄见境界，故心有分齐。以妄起想念，不称法性，故不能决了。诸佛如来离于见相，无所不遍，心真实故，即是诸法之性。自体显照一切妄法。有大智用，无量方便。随诸众生所应得解，皆能开示种种法义。是故得名一切种智。’</p>
<p style="margin-left:24.0pt;text-indent:-24.0pt;">十二、元晓师《宗要》云︰‘若人不决如是四疑，虽生彼国，而在边地。如其有人，虽未明解如前所说四智之境，而能自谦，心眼未开。仰推如来，一向伏信。如是等人，随其行品。往生彼国，不在边地。生彼边地者，别是一类，非九品摄。是故不应妄生疑惑。’</p>
<p style="margin-left:24.0pt;text-indent:-24.0pt;">十三、《无量寿经起信论》曰︰‘须了佛智乃至胜智，方名真信。以一切智不离自心。无我，无我所。凡圣一如，共同此智。全信自心具一切智，本来成佛。不于心外，别有信佛之心。如是回向，是名唯心净土，疾得见佛。若于自心诸智，犹滞疑情，不免心外见佛，虽修诸善，乘愿往生，不得见佛。以不契佛智故。所以《如来不思议境界经》云︰“三世一切诸佛，皆无所有，唯依自心。菩萨若能了知诸佛及一切法，皆唯心量，得随顺忍，或入初地。舍身速生妙喜世界。或生极乐净佛土中。”是则了知心量，不涉程途。一切功德，具足成就。………故知有决定智，方能决定信。有决定信，方能决定生。慎勿以疑惑心而失大利。’</p>
<p style="margin-left:24.0pt;text-indent:-24.0pt;">十四、《华严经》云︰‘应观法界性，一切唯心造。’</p>
<p style="margin-left:24.0pt;text-indent:-24.0pt;">十五、憬兴曰︰‘五百岁即此方年数。’</p>
<p style="margin-left:24.0pt;text-indent:-24.0pt;">十六、《观经》中下品下生‘于莲华中满十二大劫，莲华方开。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a43"></a><span style="color:#333399">惑尽见佛第四十一<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《嘉祥疏》曰︰‘转轮王喻无量寿佛。七宝宫殿喻其净土。王子得罪喻疑心之人过。金锁喻花不开。褥不异（指饮食衣服，如转轮王）喻于花中受快乐自在。合喻可知。’</p>
<p style="margin-left:24.0pt;text-indent:-24.0pt;">二、《净影疏》云︰‘明胎生者，无余苦事。但五百岁不见三宝，不得修善，用此为苦。以此苦故，虽乐不乐。’</p>
<p style="margin-left:24.0pt;text-indent:-24.0pt;">三、义寂云︰‘但望胜乐，劣乐为苦。如欣上者，厌下劣定为粗苦等。虽名为苦，非苦受也。’</p>
<p style="margin-left:24.0pt;text-indent:-24.0pt;">四、望西《无量寿经钞》曰︰‘问︰生边地为是疑心果，为是修善果。答︰正是修善果，非疑心果。但由疑心所间杂故，令所得果，不得纯净。’</p>
<p style="margin-left:24.0pt;text-indent:-24.0pt;">五、《会疏》云︰‘本罪者，疑惑罪也。’</p>
<p style="margin-left:24.0pt;text-indent:-24.0pt;">六、望西云︰‘疑佛五智，谓之本罪，非十恶业等。’</p>
<p style="margin-left:24.0pt;text-indent:-24.0pt;">七、义寂云︰‘言悔责者，此省察心，名为悔耳。责，呵责其迷心也。’</p>
<p style="margin-left:24.0pt;text-indent:-24.0pt;">八、望西云︰‘五百年终，宿障微薄，识其本罪，而生悔责。依悔责故障尽，即到阿弥陀佛所。’</p>
<p style="margin-left:24.0pt;text-indent:-24.0pt;">九、昙鸾师《略论》云︰‘识其本罪，深自悔责，求离彼处，即得如意，还同三辈生者，当是五百年末，方识罪悔耳。’</p>
<p style="margin-left:24.0pt;text-indent:-24.0pt;">十、《嘉祥疏》曰︰‘深自悔责，明不必一种。若能悔即出，不悔必满五百岁。’</p>
<p style="margin-left:24.0pt;text-indent:-24.0pt;">十一、《嘉祥疏》云︰‘即得者，不隔时义。’</p>
<p style="margin-left:24.0pt;text-indent:-24.0pt;">十二、昙鸾师云︰‘即得如意，还同三辈生者。’</p>
<p style="margin-left:24.0pt;text-indent:-24.0pt;">十三、《无量寿经钞》曰︰‘大乘凡夫名菩萨欤？或是纵说。纵菩萨生疑惑者，可失大利。故凡夫当明信矣。’</p>
<p style="margin-left:24.0pt;text-indent:-24.0pt;">十四、《千手经》云︰‘若于此陀罗尼生疑不信者，当知其人永失大利。百千万劫中，轮转恶趣，无有出期。常不见佛，不闻法，不睹僧。’</p>
<p style="margin-left:24.0pt;text-indent:-24.0pt;">十五、《千手经》曰︰‘于后阎浮提，有比丘、比丘尼，见有读诵是经者，或相嗔恚，心怀诽谤。由是谤正法故，是人现身之中，来致诸恶重病。身根不具，聋盲喑哑。水肿鬼魅，坐卧不安。求生不得，求死不得。或乃致死，堕于地狱。八万劫中，受大苦恼，百千万世，未曾闻水食之名。久后得出，在牛马猪羊，为人所杀，受大极苦。后得为人，常生下处，百千万世不得自在。永不闻三宝名字。是故无智无信人中，莫说是经也。’</p>
<p style="margin-left:24.0pt;text-indent:-24.0pt;">十六、《金刚经》云︰‘应无所住行于布施。所谓不住色布施，不住声香味触法布施。须菩提︰菩萨应如是布施，不住于相。何以故？若菩萨不住相布施，其福德不可思量。’</p>
<p style="margin-left:24.0pt;text-indent:-24.0pt;">十七、灵峰《破空论》释曰︰‘以无所住法，住般若中，炽然修行六波罗蜜，而不取相，是故能令少施与虚空等。………而众生住于相故，妄自计果计因，观大观小。若能称性而住，不住诸相。譬如芥子中空与十方空，性无二无别。以空非内外、彼此、方隅、形相，更无小空异大空故。无相之福，其福乃大。’</p>
<p style="margin-left:24.0pt;text-indent:-24.0pt;">十八、《金刚经》曰︰‘若心取相，即为著我、人、众生、寿者。’又云︰‘若菩萨有我相、人相、众生相、寿者相，即非菩萨。’</p>
<p style="margin-left:24.0pt;text-indent:-24.0pt;">十九、《涅槃经》曰︰‘涅槃名为无相。’</p>
<p style="margin-left:24.0pt;text-indent:-24.0pt;">二十、《演义钞》曰︰‘寂灭者，即无相义。但心自证不从他得，故无诸相。’</p>
<p style="margin-left:24.0pt;text-indent:-24.0pt;">二一、《金刚经》云︰‘凡所有相，皆是虚妄。若见诸相非相，即见如来。’又︰‘离一切诸相，即名诸佛。’</p>
<p style="margin-left:24.0pt;text-indent:-24.0pt;">二二、《金刚经》云︰‘无我、无人、无众生、无寿者，修一切善法，即得阿耨多罗三藐三菩提。’</p>
<p style="margin-left:24.0pt;text-indent:-24.0pt;">二三、《破空论》释曰︰‘盖不达无我，而修一切善法，止成人天伪果。不修一切善法而但证我空，止成二乘小果。妄言我法俱空，而恣行恶法，则为阐扬狱种。惟以无我修一切善法，正所谓无所住而生其心，故即得无上菩提也。’</p>
<p style="margin-left:24.0pt;text-indent:-24.0pt;">二四、《金刚经》云︰‘闻是章句，乃至一念生净信者，………是诸众生，无复我相、人相、众生相、寿者相。’又︰‘其有众生得闻是经，信解受持，是人即为第一希有。何以故？此人无我相、无人相、无众生相、无寿者相。’</p>
<p style="margin-left:24.0pt;text-indent:-24.0pt;">二五、《破空论》释曰︰‘设复计有少许我人等相，决不能信此经。设于此经信解受持，决能了达我人等相，当体即是无相。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a44"></a><span style="color:#333399">菩萨往生第四十二<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《无量寿经钞》云︰‘小行等者，十信菩萨名为小行，对不退故。’</p>
<p style="margin-left:24.0pt;text-indent:-24.0pt;">二、《会疏》曰︰‘十三次序，为出世前后，为约方所，其义未明。’</p>
<p style="margin-left:24.0pt;text-indent:-24.0pt;">三、《大论》云︰‘问曰︰菩萨法应度众生，何以但至清净无量寿佛世界中。答曰︰菩萨有二种︰一者，有慈悲心多为众生。二者多集诸佛功德。乐多集诸佛功德者，至一乘清净无量寿世界。好多为众生者，至无佛法众处。’</p>
<p style="margin-left:24.0pt;text-indent:-24.0pt;">四、《论注》云︰‘未证净心菩萨者，初地已上七地已还诸菩萨也。此菩萨亦能现身，若百若千若万若亿，若百千万亿无佛国土施作佛事。要须作心入三昧乃能。非不作心。以作心故，名为未得净心。此菩萨愿生安乐净土，即见阿弥陀佛。见阿弥陀佛时，与上地诸菩萨毕竟身等法等。龙树菩萨、婆薮槃头菩萨，愿生彼者，当为此耳。’又云︰‘菩萨于七地中，得大寂灭。上不见诸佛可求，下不见众生可度。欲舍佛道，证于实际。尔时若不得十方诸佛神力加劝，即便灭度，与二乘无异。菩萨若往生安乐，见阿弥陀佛，即无此难。’</p>
<p style="margin-left:24.0pt;text-indent:-24.0pt;">五、《无量寿经起信论》曰︰‘右明往生菩萨不可计数。皆是如来愿力所持，光明所摄。所以智者大师临终，令门人唱无量寿佛，及观经题目。合掌赞曰︰“四十八愿，庄严净土。华池宝树，易往无人。火车相现，一念改悔，尚得往生。况戒定薰修，圣行道力，实不唐捐。”言讫，称三宝名，奄然而逝。’</p>
<p style="margin-left:24.0pt;text-indent:-24.0pt;">六、文殊曰︰“诸修行门无如念佛。我于过去劫中，因念佛故，得一切种智。是故一切诸法，般若波罗蜜多，甚深禅定，乃至诸佛正遍知海，皆从念佛而生。”照云︰“当云何念？”文殊曰︰“此世界西有阿弥陀佛。彼佛愿力不可思议。汝当继念，令无间断。命终之时，决定往生。”二大菩萨因与授记曰︰“汝以念佛不思议故，毕竟证无上觉。若善男女愿疾出离，应当念佛。”慧日泛舶渡海，达天竺。至健驮罗国。东北大山有观音像。日乃七日叩头。又断食毕命为期。至七日夜，忽见观音现紫金身，坐宝莲华。垂手摩顶曰︰“汝欲传法，自利利他，唯念西方极乐世界阿弥陀佛。”</p>
<p style="margin-left:24.0pt;text-indent:-24.0pt;">七、彭氏《起信论》释曰︰‘正宗者，一、首明法华藏广大誓愿，为令行者生担荷心。发起悲智，具普贤愿故。二、次明法藏广大功德，为令行者生真实心，广行方便，满普贤行故。三、次明极乐依正种种庄严。为今行者生决定心，至诚回向，入佛境界，不堕疑城故。四、次明往生正因，及世间果报，为令行者生精进心，一念念佛，成就三昧，决生彼国故。’</p>
<p style="margin-left:24.0pt;text-indent:-24.0pt;">九、灵峰大师论《小本》之正宗分曰︰‘初广陈彼土依正妙果之启信。二特劝众生应求往生以发愿。三正示行者执持名号以立行。信愿持名，一经要旨。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><span style="color:#333399">参、流通分<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、全经三分，灵峰大师云︰‘此三名初善、中善、后善。序如首，五官俱存。正宗如身，脏腑无阙。流通如手足，运行不滞。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a45"></a><span style="color:#333399">非是小乘第四十三<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《无量寿经钞》云︰‘上来虽说万行往生。望佛本愿，意在众生，一向专念阿弥陀佛名。’</p>
<p style="margin-left:24.0pt;text-indent:-24.0pt;">二、黑谷《大经释》（节录）云︰‘至流通，初废助念诸行二门。但明念佛往生。又云︰‘准本愿故，至流通，初废诸行，归但念佛。’</p>
<p style="margin-left:24.0pt;text-indent:-24.0pt;">三、《大论》云︰‘菩萨往生极乐，见阿弥陀佛，即与八地及八地以上诸大菩萨，毕竟身等法等。’</p>
<p style="margin-left:24.0pt;text-indent:-24.0pt;">四、《汉译》云︰‘闻无量寿佛声，慈心欢喜，一时踊跃，心意清净。’</p>
<p style="margin-left:24.0pt;text-indent:-24.0pt;">五、《宋译》云：‘得闻无量寿佛名号，发一念信心。’</p>
<p style="margin-left:24.0pt;text-indent:-24.0pt;">六、《魏译》云︰‘得闻彼佛名号，欢喜踊跃，乃至一念。’</p>
<p style="margin-left:24.0pt;text-indent:-24.0pt;">七、《嘉祥疏》曰︰‘一念即是具足无上功德者，明利深远。一念至信，修行发愿，必生净土，终得佛果，故云无上也。’</p>
<p style="margin-left:24.0pt;text-indent:-24.0pt;">八、《选择集》云︰‘以念佛而为无上也’，‘乃至一念而为大利也。’</p>
<p style="margin-left:24.0pt;text-indent:-24.0pt;">九、《弥陀要解》云︰‘同居净土是增上善业所感。’</p>
<p style="margin-left:24.0pt;text-indent:-24.0pt;">十、《净影疏》云︰‘是故已下，劝学此经。以此经中说无量寿，闻获大利。故设大火满三千界，亦须从过听受此经，况余小难。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a46"></a><span style="color:#333399">受菩提记第四十四<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、嘉祥《法华义疏五》曰︰‘佛虽去世，法仪未改，谓正法时。佛去世久，道化讹替，谓像法时。转复微末，谓末法时。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">二、《青龙仁王经疏三》曰︰‘有教有行，有得果证，名为正法。有教有行，而无果证，名为像法。唯有其教，无行无证，名为末法。’</p>
<p style="margin-left:24.0pt;text-indent:-24.0pt;">三、《弥陀要解》曰︰‘一一庄严全体理性。’</p>
<p style="margin-left:24.0pt;text-indent:-24.0pt;">四、《要解》云︰‘以持名善根福德同佛故。’</p>
<p style="margin-left:24.0pt;text-indent:-24.0pt;">五、《法华经化城品》曰︰‘为佛一切智，当发大精进。’</p>
<p style="margin-left:24.0pt;text-indent:-24.0pt;">六、《智度论》云︰‘是故如来名一切智。’</p>
<p style="margin-left:24.0pt;text-indent:-24.0pt;">七、《智度论》云︰‘后品中佛说一切智，是声闻辟支佛事。’</p>
<p style="margin-left:24.0pt;text-indent:-24.0pt;">八、《大日经疏一》曰︰‘梵云萨婆若耶，即是一切智。今谓一切智智，即是智中之智也。’</p>
<p style="margin-left:24.0pt;text-indent:-24.0pt;">九、《大日经疏一》曰︰‘一切智智，如实了知。名为一切智者。’又‘又谓此智，菩提心为因，大悲为根，方便为究竟。菩提心为因者，谓行者如实知自心也。大悲为根者，谓行者发悲愿，拔众生之苦，与以乐也。方便为究竟者，为一切智智之果，即以利他之行而名之也。’</p>
<p style="margin-left:24.0pt;text-indent:-24.0pt;">十、《仁王经》曰︰‘自性清净，名本觉性，即是诸佛一切智智。’</p>
<p style="margin-left:24.0pt;text-indent:-24.0pt;">十一、《法华经法师品》曰︰‘若善男子、善女人，于《法华经》，乃至一句，受持、读诵、解说、书写、种种供养经卷，………是人一切世间所应瞻奉。应以如来供养而供养之。当知此人，是大菩萨。成就阿耨多罗三藐三菩提。’又曰︰‘若是善男子、善女人，我灭度后，能窃为一人，说《法华经》，乃至一句，当知是人，是如来使，如来所遗，行如来事。何况于大众中，广能为人说。’</p>
<p style="margin-left:24.0pt;text-indent:-24.0pt;">十二、又曰︰‘当知如来灭后，其能书持、读诵、供养，为他人说者，如来则为以衣覆之。又为他方现在诸佛之所护念。是人有大信力，及志愿力、诸善根力。当知是人，与如来共宿。则为如来手摩其头。’</p>
<p style="margin-left:24.0pt;text-indent:-24.0pt;">十三、《弥陀要解》曰︰‘当来经法灭尽，特留此经（即本经，文见《独留此经品》）。住世百年，广度含识。阿伽陀药，万病总持。’</p>
<p style="margin-left:24.0pt;text-indent:-24.0pt;">十四、《安乐集》曰︰‘称名亦尔。但能专至相续不断，定生佛前。今劝后代学者，若欲会其二谛，但知念念不可得，即是智慧门；而能系念相续不断，即是功德门。是故经云︰菩萨摩诃萨恒以功德智慧以修其心。若始学者，未能破相。但能依相专至，无不往生，不须疑也。’</p>
<p style="margin-left:24.0pt;text-indent:-24.0pt;">十五、《金刚经》曰：‘离一切诸相，即名诸佛。’</p>
<p style="margin-left:24.0pt;text-indent:-24.0pt;">十六、《仁王经》曰︰‘劫火洞然，大千俱坏。’</p>
<p style="margin-left:24.0pt;text-indent:-24.0pt;">十七、《俱舍论》曰︰‘风吹猛焰烧上天宫，乃至梵宫无遗灰烬。’</p>
<p style="margin-left:24.0pt;text-indent:-24.0pt;">十八、《普贤行愿品》︰‘唯此愿王，不相舍离。于一切时引导其前。一刹那中，即得往生极乐世界。’</p>
<p style="margin-left:24.0pt;text-indent:-24.0pt;">十九、《笺注》云︰‘专心，谓心专一不杂余念也。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a47"></a><span style="color:#333399">独留此经第四十五<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《会疏》云︰‘所当为者，当为往生愿行者也。皆可求之，能顺佛经可得之也。’</p>
<p style="margin-left:24.0pt;text-indent:-24.0pt;">二、善导大师云︰‘万年三宝灭，此经住百年。’</p>
<p style="margin-left:24.0pt;text-indent:-24.0pt;">三、《净影疏》云︰‘当来之世，经道灭者，举彼未来法灭尽事。释迦正法有五百年。像法千岁。末法万岁。一切皆过，名为灭尽。’</p>
<p style="margin-left:24.0pt;text-indent:-24.0pt;">四、《法住记》云︰‘人寿极长至十岁。刀兵劫起，互相诛戳。佛法尔时暂灭。增至百岁后，十六大阿罗汉与诸眷属复来人中，称相显说无上正法，度无量众。乃至此洲人寿六万岁时，无上正法流行世间，炽然不息。至七万岁时，（宾头庐等）十六大阿罗汉与诸眷属，一时俱入无余涅槃。’</p>
<p style="margin-left:24.0pt;text-indent:-24.0pt;">五、憬兴云︰‘当人寿七万岁时，无上正法方永灭没，故云经道灭尽。’</p>
<p style="margin-left:24.0pt;text-indent:-24.0pt;">六、望西师云︰‘（善导）大师弥陀垂迹。慈恩观音化现，所解不轻，以为依凭。’</p>
<p style="margin-left:24.0pt;text-indent:-24.0pt;">七、《净影疏》曰︰‘佛以慈悲怜悯众生，故法灭后，独留此经，百岁济度。以此经中开示净土，令人求生，故偏留之。《大涅槃经》显示佛性，圣人先隐，为是先灭。此经教人厌苦求乐。济凡中要，为是后灭。’</p>
<p style="margin-left:24.0pt;text-indent:-24.0pt;">八、《净影疏》曰︰‘值斯经者，所愿皆得，明留之益。法灭尽后，百年闻者，尚得利益，往生净土。况今闻者，何有不生。’续云︰‘定得往生，莫自疑虑。’</p>
<p style="margin-left:24.0pt;text-indent:-24.0pt;">十、《资持记》云︰‘佛身充满，随物现形。示生唱灭（示现生灭），拯接群品。据娑婆所见︰诞育王宫，厌世修行，降魔成佛，故云兴世。’</p>
<p style="margin-left:24.0pt;text-indent:-24.0pt;">十一、《净影疏》云︰‘明值佛难。世当佛时，名之为值。目睹称见。此皆难也。诸佛经道，难得闻等，明法难闻。于中先明经教难闻。手得经卷名为得。耳听曰闻。亦可领诵名之为得。耳餐（餐，采取也。）称闻。此等皆难。’</p>
<p style="margin-left:24.0pt;text-indent:-24.0pt;">十二、《法华文句四》曰︰‘闻名为知，见形为识，是人益我菩提之道，名善知识。’</p>
<p style="margin-left:24.0pt;text-indent:-24.0pt;">十三、《圆觉经大疏十五》曰︰‘善能知真识妄，知病识药，名善知识。’</p>
<p style="margin-left:24.0pt;text-indent:-24.0pt;">十四、《安乐集》依《法句经》曰︰‘佛言，善知识者，能说深法。谓空、无相、无愿。诸法平等，无业无报，无因无果，究竟如如，住于实际。然于毕竟空中，炽然建立一切法，是为善知识。善知识者，是汝父母，养育汝等菩提身故；善知识者，是汝眼目，能见一切善恶道故；善知识者，是汝大船，运度汝等出生死海故；善知识者，是汝缰绳，能挽汝等出生死故也。’该经复云︰‘一切众生欲得阿耨多罗三藐三菩提者，当亲近善知识，请问法要。’</p>
<p style="margin-left:24.0pt;text-indent:-24.0pt;">十五、《法华经妙庄严王品》曰︰‘善知识者，是大因缘。所以化导令得见佛，发阿耨多罗三藐三菩提心。’</p>
<p style="margin-left:24.0pt;text-indent:-24.0pt;">十六、《圆觉经》云︰‘末世众生，将发大心，求善知识，欲修行者，当求一切正知见人。心不住相，不著声闻缘觉境界。虽现尘劳，心恒清净。示有诸过，赞叹梵行。不令众生入不律仪。求如是人，即得成就阿耨多罗三藐三菩提。’</p>
<p style="margin-left:24.0pt;text-indent:-24.0pt;">十七、《圆觉大疏》曰︰‘善达觉性，不因修生。决择无疑，名正知见。’</p>
<p style="margin-left:24.0pt;text-indent:-24.0pt;">十八《大疏》曰︰‘言心不住相者，离凡夫烦恼境界，若有少法当情，皆名住相。乃至菩提涅槃，尚不取著，何况世间梦幻境界。故不应住色声香味触法生心。应无所住而生其心。得无住心，即契圆觉。’</p>
<p style="margin-left:24.0pt;text-indent:-24.0pt;">十九、《称赞大乘经》云︰‘宁在地狱经百千劫，终不发二乘之心。’</p>
<p style="margin-left:24.0pt;text-indent:-24.0pt;">二十、《大疏》云︰‘坏见之人，虽不坏行，不堪与众生为其道眼。虽坏行，而不破见，是则人天真胜福田。’</p>
<p style="margin-left:24.0pt;text-indent:-24.0pt;">二一、《大论》曰︰‘于诸师尊，如世尊想。若有能开释深义，解散疑结，则尽心敬之，不念余恶。如弊囊盛宝，不得以囊恶故，不取其宝。又如夜行险道，弊人执炬，不得以人恶故，不取其照。菩萨亦复如是。于师得智慧光明，不计其恶。’</p>
<p style="margin-left:24.0pt;text-indent:-24.0pt;">二二、《称赞大乘经》云︰‘求如是人，即得成就阿耨多罗三藐三菩提。’</p>
<p style="margin-left:24.0pt;text-indent:-24.0pt;">二三、《大疏》曰︰‘但令善事明师，明师必自临时指示。亦同善财于文殊处发菩提心已，问菩萨行。文殊亦不具说。但令亲近善友，遂指德云比丘，展转令往矣。’复云︰‘故《法句经》以二十一喻，喻善知识，谓父母、眼目、脚足、梯橙（橙同凳）、饮食、宝衣、桥梁、财宝、日月、身命等’。后结云︰‘善知识者，有如是无量功德，是故教汝等亲近。’</p>
<p style="margin-left:24.0pt;text-indent:-24.0pt;">二四、《圆觉经普觉品》普劝曰︰‘末世众生欲修行者，应当尽命供事善友，事善知识。’</p>
<p style="margin-left:24.0pt;text-indent:-24.0pt;">二五、《净影疏》曰︰‘余义余经，处处宣说。开显净土，教人往生，独此一经，为是甚难。’</p>
<p style="margin-left:24.0pt;text-indent:-24.0pt;">二六、《会疏》曰︰‘若闻斯经者，知识闻薰也。信乐受持者，往生正因。谓信乐本愿，受持名号，此法超异诸教故；得益超出诸善故；众机通入报土故（种种根机悉生报土）；一生成办故。必依多劫宿善，超过诸难之事。故云难中等。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">二七、《法华经方便品》云︰‘是诸世尊等，皆说一乘法。化无量众生，令入于佛道。’</p>
<p style="margin-left:24.0pt;text-indent:-24.0pt;">二八、《金刚经》曰︰‘若当来世后五百岁，其有众生得闻是经，信解受持，是人即是第一希有。何以故？此人无我相、无人相、无众生相、无寿者相。’</p>
<p style="margin-left:24.0pt;text-indent:-24.0pt;">二九、灵峰《破空论》释曰︰‘此即信修大果也。设复计有少许我人等相，决不能信此经。设于此经信解受持，决能了达我人等相，当体即是无相。’</p>
<p style="margin-left:24.0pt;text-indent:-24.0pt;">三十、《金刚经》云︰‘于后末世，有受持读诵此经，所得功德，我若具说者，或有人闻，心即狂乱，狐疑不信。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a48"></a><span style="color:#333399">勤修坚持第四十六<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《往生论注》云︰‘无上者，此道穷理尽性，更无过上。’</p>
<p style="margin-left:24.0pt;text-indent:-24.0pt;">二、《智度论》云︰‘是故知无法胜涅槃者。’</p>
<p style="margin-left:24.0pt;text-indent:-24.0pt;">三、《往生论注》曰︰‘无碍者，谓知生死即涅槃，如是等入不二门无碍相也。’</p>
<p style="margin-left:24.0pt;text-indent:-24.0pt;">四、《大明法数》：‘一事法界，谓诸众生色心等法，一一差别，各有分齐，故名事法界。二理法界，谓诸众生色心等法，虽有差别，而同一体性，故名理法界。三理事无碍法界，谓理由事显，事揽理成。理事互融，故名理事无碍法界。四事事无碍法界。谓一切分齐事法，称性融通，一多相即，大小互融，重重无尽，故名事事无碍法界。又名无障碍法界。今此经所宣，正是如来事理无碍法界，与事事无碍法界，甚深之法也。’</p>
<p style="margin-left:24.0pt;text-indent:-24.0pt;">五、《金刚经》曰︰‘无有定法名阿耨多罗三藐三菩提。亦无有定法如来可说。何以故？如来所说法，皆不可取，不可说，非法非非法。’</p>
<p style="margin-left:24.0pt;text-indent:-24.0pt;">六、《破空论》释云︰‘无上菩提，超情离见，即是究竟彼岸。不但无非法相，亦无法相可得。故云无有定法名无上菩提。所证既超情离见，所说亦超情离见。故云亦无有定法如来可说。何以故？实相彼岸，虽复言语道断，心行处灭，不可取说，而如来以四悉檀因缘故，亦可得说。但所说法，由其随顺四悉檀故，所以一文一句，罔不超情离见，离过绝非，而皆不可取，不可说，非法非非法也。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">七、《阿弥陀经》曰︰‘彼诸佛等，亦称赞我不可思议功德。而作是言︰释迦牟尼佛，能为甚难希有之事，能于娑婆国土，五浊恶世，………为诸众生，说是一切世间难信之法。’</p>
<p style="margin-left:24.0pt;text-indent:-24.0pt;">八、《唐译》云︰‘汝阿逸多，我以此法门及诸佛法，嘱累于汝。汝当修行。………我今为大嘱累，当令是法，久住不灭。’</p>
<p style="margin-left:24.0pt;text-indent:-24.0pt;">九、禅宗六祖为人印证曰︰‘如是如是，汝如是，我亦如是。’</p>
<p style="margin-left:24.0pt;text-indent:-24.0pt;">十、《弥陀要解》曰︰‘佛以大愿作众生多善根之因，以大行作众生多福德之缘。令信愿持名者，念念成就如是功德。而皆是已成，非今（现在）非当（未来）。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a49"></a><span style="color:#333399">福慧始闻第四十七<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《金刚经》曰︰‘如来灭后，后五百岁，有持戒修福者，于此章句能生信心，以此为实，当知是人，不于一佛二佛三四五佛而种善根，已于无量千万佛所种诸善根。’</p>
<p style="margin-left:24.0pt;text-indent:-24.0pt;">二、《法华经方便品》曰︰‘佛所成就第一希有难解之法。唯佛与佛，乃能究尽诸法实相。’又云︰‘无漏不思议，甚深微妙法，我今已具得。唯我知是相，十方佛亦然。’</p>
<p style="margin-left:24.0pt;text-indent:-24.0pt;">三、《法华方便品》云︰‘我及十方佛，乃能知是事。是法不可示，言辞相寂灭。诸余众生类，无有能得解。除诸菩萨众，信力坚固者。’又云︰‘辟支佛利智，无漏最后智，亦满十方界，其数如竹林。斯等共一心，于亿无量劫，欲思佛实智，莫能知少分。’</p>
<p style="margin-left:24.0pt;text-indent:-24.0pt;">四、《法华经寿量品》云︰‘一切世间天人及阿修罗，皆谓今释迦牟尼佛，出释氏宫，去伽耶城不远，坐于道场，得阿耨多罗三藐三菩提。然善男子︰我实成佛以来，无量无边百千万亿那由他劫。譬如五百千万亿那由他阿僧祇三千大千世界，假使有人抹为微尘。过于东方五百千万亿那由他阿僧祇国，乃下一尘。如是东行，尽是微尘。诸善男子︰于意云何，是诸世界，可得思惟校计，知其数不？弥勒菩萨等，俱白佛言︰世尊，是诸世界，无量无边，非算数所知，亦非心力所及。一切声闻辟支佛，以无漏智，不能思惟，知其限数。我等住阿惟越致地，于是事中，亦所不达。世尊︰如是诸世界，无量无边。尔时，佛告大菩萨众，诸善男子︰今当分明宣语汝等，是诸世界，若著微尘，及不著者，尽以为尘。一尘一劫，我成佛以来，复过于此百千万亿那由他阿僧祇劫。’</p>
<p style="margin-left:24.0pt;text-indent:-24.0pt;">五、《法华方便品》云：‘于佛所说法，当生大信力。’</p>
<p style="margin-left:24.0pt;text-indent:-24.0pt;">六、《梵网经序》云︰‘一失人身，万劫不复。’</p>
<p style="margin-left:24.0pt;text-indent:-24.0pt;">七、《涅槃经》云︰‘人身难得，如优昙花。’</p>
<p style="margin-left:24.0pt;text-indent:-24.0pt;">八、《法华寿量品》云︰‘比丘当知，诸佛出世，难可值遇。所以者何，诸薄德人，过无量百千万亿劫，或有见佛，或不见者。以此事故，我作是言︰诸比丘，如来难可得见。’</p>
<p style="margin-left:24.0pt;text-indent:-24.0pt;">九、《弥陀要解》云︰‘阿弥陀正翻无量，本不可说。本师以光寿二义，收尽一切无量。光则横遍十方，寿则竖穷三际。横竖交彻，即法界体。举此体作弥陀身土。亦即举此体作弥陀名号。是故弥陀名号，即众生本觉理性。持名，即始觉合本。始本不二，生佛不二。故一念相应一念佛，念念相应念念佛也。’</p>
<p style="margin-left:24.0pt;text-indent:-24.0pt;">十、《要解》云︰‘由无量光义，故众生生极乐即生十方。见阿弥陀佛，即见十方诸佛。能度自即普利一切。由无量寿义，故极乐人民，即是一生补处，皆定此生成佛，不至异生。当知离却现前一念无量光寿之心，何处有阿弥陀佛名号；而离却阿弥陀佛名号，何由彻证现前一念无量光寿之心。愿深思之，愿深思之’。</p>
<p style="margin-left:24.0pt;text-indent:-24.0pt;">十一、《要解》云︰‘盖所持之名号，真实不可思议；能持之心性，亦真实不可思议。持一声则一声不可思议；持十百千万无量无数声，声声皆不可思议也。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;"><a name="a50"></a><span style="color:#333399">闻经获益第四十八<span lang="EN-US"></span></span></p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
<p style="margin-left:24.0pt;text-indent:-24.0pt;">一、《无量寿经起信论》云︰‘闻经之益，如是不可思议，皆是无量寿本愿力故。亦以本师威神加被故。凡有众生遇斯经者，其所获益亦当如是。’</p>
<p style="margin-left:24.0pt;text-indent:-24.0pt;">二、《维摩经》云︰‘远尘离垢，得法眼净。’</p>
<p style="margin-left:24.0pt;text-indent:-24.0pt;">三、《维摩经嘉祥疏》云︰‘云法眼净者，小乘亦法眼，大乘亦法眼。小乘法眼即初果，见四谛法名法眼。大乘法眼，初地得真无生法，故云法眼。’</p>
<p style="margin-left:24.0pt;text-indent:-24.0pt;"></p>
<p style="margin-left:24.0pt;text-indent:-24.0pt;">四、憬兴曰︰‘法眼净者，即预流果（初果）也。’</p>
<p style="margin-left:24.0pt;text-indent:-24.0pt;">五、《净影疏》云︰‘见四真谛，名净法眼。’</p>
<p style="margin-left:24.0pt;text-indent:-24.0pt;">六、《维摩经》云︰‘八千比丘不受诸法，漏尽意解。’肇公注曰︰‘漏尽者，九十八结漏既尽故，意得解脱，成阿罗汉也。’</p>
<p style="margin-left:24.0pt;text-indent:-24.0pt;">七、《净影疏》云︰‘小乘众生，闻说娑婆秽恶可厌，深心厌离，故得小果。’</p>
<p style="margin-left:24.0pt;text-indent:-24.0pt;">八、憬兴亦云︰‘众闻此方秽恶可厌，故得声闻之果。’</p>
<p style="margin-left:24.0pt;text-indent:-24.0pt;">九、《净影师疏》曰︰‘大乘众生，闻弥陀威德广度，坚心愿求，故得不退。闻此多益，誓欲济度，名誓自庄。’</p>
<p style="margin-left:24.0pt;text-indent:-24.0pt;">十、《大乘义章九》曰︰‘慧心安法，名之为忍。’又十一曰︰‘于法实相，安住为忍。’</p>
<p style="margin-left:24.0pt;text-indent:-24.0pt;">十一、《观经妙宗钞》曰︰‘若破见思名位不退，则永不失超凡假（指永超出于凡夫之假有）。伏断尘沙名行不退，则永不失菩萨之行。若破无明名念不退。则不失中道正念。’</p>
<p style="margin-left:24.0pt;text-indent:-24.0pt;">十二、《唐译》云︰‘八万亿那由他众生，得授记法忍，成无上菩提。彼无量寿佛昔行菩萨道时，成熟有情，悉皆当生乐世界。’</p>
<p style="margin-left:24.0pt;text-indent:-24.0pt;">十三、《无量寿经钞》曰︰‘序分中有光颜奇瑞。今亦现此瑞相。当知佛意，表郑重也。’</p>
<p style="margin-left:24.0pt;text-indent:-24.0pt;">十四、《嘉祥疏》谓流通现瑞者，‘明感瑞证益。’</p>
<p style="margin-left:24.0pt;text-indent:-24.0pt;">十五、《净影疏》云︰‘如来化周，为增物教，故以神力动地放光，作乐雨花。’</p>
<p style="margin-left:24.0pt;text-indent:-24.0pt;">十六、《净影疏》云︰‘明说广益，教惬群机，大众同喜。’</p>
<p style="margin-left:24.0pt;text-indent:-24.0pt;">十七、《无量寿经钞》曰︰‘法位云︰“依《伽耶山顶论》明欢喜有三义︰一说者清净。于诸法得自在故。二所说法得清净。以如实清净法体故。三所依说法得果清净。以能证得清净妙境界故。”’</p>
<p style="margin-left:24.0pt;text-indent:-24.0pt;">十八、《无量寿经起信论》曰︰‘此经具无量寿全身；亦具一切诸佛全身。于此信入，即具一切佛智。故曰闻此经者，于无上道，永不退转。至经藏灭尽，此经独留。所以佛慈加被，殊异余经。奉劝后贤，普同信受。’</p>
<p style="margin-left:24.0pt;text-indent:-24.0pt;"><span lang="EN-US">&nbsp;</span></p>
