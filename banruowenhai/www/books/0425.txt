<p align="center" style="text-align:center"><b><span style="font-size:36.0pt;color:#FF6600"><font face="标楷体">印光大师净土开示<span lang="EN-US">84题</span></font><span lang="EN-US"></span></span></b></p>
<p align="center" style="text-align:center"><span lang="EN-US">&nbsp;</span></p>
<p align="center" style="text-align:center"><span lang="EN-US"><font color="#003300">印光大师开示</font></span></p>
<p align="center" style="text-align:center"><span lang="EN-US"><font color="#003300">慧明居士整理</font></span></p>
<p align="center" style="text-align:center"><span lang="EN-US">&nbsp;</span></p>
<p align="center" style="text-align:center"><span lang="EN-US"><a href="#a01">1．佛为什么要说净土法门</a></span></p>
<p align="center" style="text-align:center"><span lang="EN-US"><a href="#a02">2．末法众生为什么必须念佛呢？</a></span></p>
<p align="center" style="text-align:center"><span lang="EN-US"><a href="#a03">3．现生想了生死应修哪个法门？</a></span></p>
<p align="center" style="text-align:center"><span lang="EN-US"><a href="#a04">4．什么是普通法门和净土特别法门？</a></span></p>
<p align="center" style="text-align:center"><span lang="EN-US"><a href="#a05">5．净土法门为什么是特别法门？</a></span></p>
<p align="center" style="text-align:center"><span lang="EN-US"><a href="#a06">6．请指示净土法门要点？</a></span></p>
<p align="center" style="text-align:center"><span lang="EN-US"><a href="#a07">7．念佛法门为什么是总持法门？</a></span></p>
<p align="center" style="text-align:center"><span lang="EN-US"><a href="#a08">8．净土法门的宗旨是什么？</a></span></p>
<p align="center" style="text-align:center"><span lang="EN-US"><a href="#a09">9．如何认清净土法门宗旨？</a></span></p>
<p align="center" style="text-align:center"><span lang="EN-US"><a href="#a10">10．请问净土五经及净土法门大意？</a></span></p>
<p align="center" style="text-align:center"><span lang="EN-US"><a href="#a11">11．净土法门有什么特点？</a></span></p>
<p align="center" style="text-align:center"><span lang="EN-US"><a href="#a12">12．哪些人应该修净土法门？</a></span></p>
<p align="center" style="text-align:center"><span lang="EN-US"><a href="#a13">13．为什么说念佛一法三根普被？</a></span></p>
<p align="center" style="text-align:center"><span lang="EN-US"><a href="#a14">14．净土法门，既能三根普被，利钝全收，我佛当日，何以不专谈净土，···</a></span></p>
<p align="center" style="text-align:center"><span>&nbsp;</span><a href="#a15">15．时当末法怎样提倡净土？</a></p>
<p align="center" style="text-align:center"><span lang="EN-US"><a href="#a16">16．净土法门妙在何处？</a></span></p>
<p align="center" style="text-align:center"><span lang="EN-US"><a href="#a17">17．净土信心以什么为依据？</a></span></p>
<p align="center" style="text-align:center"><span lang="EN-US"><a href="#a18">18．往生净土以什么为本？</a></span></p>
<p align="center" style="text-align:center"><span lang="EN-US"><a href="#a19">19．净土法门为什么超胜一切法门？</a></span></p>
<p align="center" style="text-align:center"><span lang="EN-US"><a href="#a20">20．带业往生是什么意思？</a></span></p>
<p align="center" style="text-align:center"><span lang="EN-US"><a href="#a21">21．什么是仗佛慈力？</a></span></p>
<p align="center" style="text-align:center"><span lang="EN-US"><a href="#a22">22．阿弥陀佛第十八愿的意义是什么？</a></span></p>
<p align="center" style="text-align:center"><span lang="EN-US"><a href="#a23">23．念念在净土才能往生吗？</a></span></p>
<p align="center" style="text-align:center"><span lang="EN-US"><a href="#a24">24．没有信愿，能仗佛力往生吗？</a></span></p>
<p align="center" style="text-align:center"><span lang="EN-US"><a href="#a25">25．我不要信愿，只要念到一心不乱，不是也可以往生吗？</a></span></p>
<p align="center" style="text-align:center"><span lang="EN-US"><a href="#a26">26．只有得一心不乱或念佛三昧，才能往生吗？</a></span></p>
<p align="center" style="text-align:center"><span lang="EN-US"><a href="#a27">27．五逆十恶之流为什么也能往生？</a></span></p>
<p align="center" style="text-align:center"><span lang="EN-US"><a href="#a28">28．我工夫浅薄，业力深厚，怎么能往生净土呢？</a></span></p>
<p align="center" style="text-align:center"><span lang="EN-US"><a href="#a29">29．为什么念佛人多往生人少？</a></span></p>
<p align="center" style="text-align:center"><span lang="EN-US"><a href="#a30">30．不识字念佛能往生吗？</a></span></p>
<p align="center" style="text-align:center"><span lang="EN-US"><a href="#a31">31．盲聋喑哑等残疾人念佛能够往生吗？</a></span></p>
<p align="center" style="text-align:center"><span lang="EN-US"><a href="#a32">32．念佛应念南无阿弥陀佛六字还是阿弥陀佛四字？</a></span></p>
<p align="center" style="text-align:center"><span lang="EN-US"><a href="#a33">33．如何才能得到佛法实益？</a></span></p>
<p align="center" style="text-align:center"><span lang="EN-US"><a href="#a34">34．在家人是不是念佛最方便？</a></span></p>
<p align="center" style="text-align:center"><span lang="EN-US"><a href="#a35">35．怎样才能专心念佛？</a></span></p>
<p align="center" style="text-align:center"><span lang="EN-US"><a href="#a36">36．如何学行？</a></span></p>
<p align="center" style="text-align:center"><span lang="EN-US"><a href="#a37">37．念佛人怎样看待死亡？</a></span></p>
<p align="center" style="text-align:center"><span lang="EN-US"><a href="#a38">38．什么是摄心念佛？</a></span></p>
<p align="center" style="text-align:center"><span lang="EN-US"><a href="#a39">39．一天中有不念时，有发愿时，会不会使念佛间断夹杂？</a></span></p>
<p align="center" style="text-align:center"><span lang="EN-US"><a href="#a40">40．善导所示专杂二修是什么？</a></span></p>
<p align="center" style="text-align:center"><span lang="EN-US"><a href="#a41">41．若不研究经典，遍参知识，怎么知道该不该学净土法门？</a></span></p>
<p align="center" style="text-align:center"><span lang="EN-US"><a href="#a42">42．念佛怎样回向？</a></span></p>
<p align="center" style="text-align:center"><span lang="EN-US"><a href="#a43">43．超凡入圣了生脱死有秘诀吗？</a></span></p>
<p align="center" style="text-align:center"><span lang="EN-US"><a href="#a44">44．我想见佛可以吗？</a></span></p>
<p align="center" style="text-align:center"><span lang="EN-US"><a href="#a45">45．请问信愿行三法是什么关系？</a></span></p>
<p align="center" style="text-align:center"><span lang="EN-US"><a href="#a46">46．请问观想念佛要注意什么？</a></span></p>
<p align="center" style="text-align:center"><span lang="EN-US"><a href="#a47">47．念佛先要参念佛的是谁吗？</a></span></p>
<p align="center" style="text-align:center"><span lang="EN-US"><a href="#a48">48．可以教小儿念佛吗？</a></span></p>
<p align="center" style="text-align:center"><span lang="EN-US"><a href="#a49">49．如果不知道佛和净土之所以然，我为什么要信佛念佛呢？</a></span></p>
<p align="center" style="text-align:center"><span lang="EN-US"><a href="#a50">50．请问什么叫禅、净，以及有禅和有净？</a></span></p>
<p align="center" style="text-align:center"><span lang="EN-US"><a href="#a51">51．请问永明禅净四料简的含义？</a></span></p>
<p align="center" style="text-align:center"><span lang="EN-US"><a href="#a52">52．念佛可以求来生人天福报吗？</a></span></p>
<p align="center" style="text-align:center"><span lang="EN-US"><a href="#a53">53．念佛可以涉入禅家参究一路吗？</a></span></p>
<p align="center" style="text-align:center"><span lang="EN-US"><a href="#a54">54．我念佛可以求来生出家为僧住持佛法吗？</a></span></p>
<p align="center" style="text-align:center"><span lang="EN-US"><a href="#a55">55．修净土人需要禅家开示吗？</a></span></p>
<p align="center" style="text-align:center"><span lang="EN-US"><a href="#a56">56．女人临产怎样避免难产等危险？</a></span></p>
<p align="center" style="text-align:center"><span lang="EN-US"><a href="#a57">57．女人来月经时可以念佛礼佛吗？</a></span></p>
<p align="center" style="text-align:center"><span lang="EN-US"><a href="#a58">58．念佛人为什么也会惨死？</a></span></p>
<p align="center" style="text-align:center"><span lang="EN-US"><a href="#a59">59．念佛人可以自杀以求早点往生吗？</a></span></p>
<p align="center" style="text-align:center"><span lang="EN-US"><a href="#a60">60．三界六道轮回中谁是我们的依靠？</a></span></p>
<p align="center" style="text-align:center"><span lang="EN-US"><a href="#a61">61．世间人事务繁多对念佛有妨碍吗？</a></span></p>
<p align="center" style="text-align:center"><span lang="EN-US"><a href="#a62">62．念三十六万亿一十一万九千五百同名同号阿弥陀佛功德更大吗？</a></span></p>
<p align="center" style="text-align:center"><span lang="EN-US"><a href="#a63">63．为什么念佛时觉得有妄想？</a></span></p>
<p align="center" style="text-align:center"><span lang="EN-US"><a href="#a64">64．念佛有什么规矩仪式？</a></span></p>
<p align="center" style="text-align:center"><span lang="EN-US"><a href="#a65">65．常淹死人的地方怎样避免再淹死人？</a></span></p>
<p align="center" style="text-align:center"><span lang="EN-US"><a href="#a66">66．怕鬼及有怨业病怎么办？</a></span></p>
<p align="center" style="text-align:center"><span lang="EN-US"><a href="#a67">67．净土法门是小乘吗？</a></span></p>
<p align="center" style="text-align:center"><span lang="EN-US"><a href="#a68">68．念佛求生西方可兼念观音、药师佛吗？</a></span></p>
<p align="center" style="text-align:center"><span lang="EN-US"><a href="#a69">69．学佛者念佛而不明教理是否遗憾？</a></span></p>
<p align="center" style="text-align:center"><span lang="EN-US"><a href="#a70">70．无量寿经唯除五逆诽谤正法与观经下下品是否矛盾？</a></span></p>
<p align="center" style="text-align:center"><span lang="EN-US"><a href="#a71">71．都摄六根净念相继是什么意思？</a></span></p>
<p align="center" style="text-align:center"><span lang="EN-US"><a href="#a72">72．为什么说持名念佛最利末法钝根之士？</a></span></p>
<p align="center" style="text-align:center"><span lang="EN-US"><a href="#a73">73．临终助念有哪三大要点？</a></span></p>
<p align="center" style="text-align:center"><span lang="EN-US"><a href="#a74">74．念佛人怎样对待疾病？</a></span></p>
<p align="center" style="text-align:center"><span lang="EN-US"><a href="#a75">75．什么是晨朝十念法？</a></span></p>
<p align="center" style="text-align:center"><span lang="EN-US"><a href="#a76">76．请示念佛方法？</a></span></p>
<p align="center" style="text-align:center"><span lang="EN-US"><a href="#a77">77．学佛的人有什么通病？</a></span></p>
<p align="center" style="text-align:center"><span lang="EN-US"><a href="#a78">78．吃荤的人可以念佛吗？</a></span></p>
<p align="center" style="text-align:center"><span lang="EN-US"><a href="#a79">79．怎样才能生入圣贤之域没登极乐之邦？</a></span></p>
<p align="center" style="text-align:center"><span lang="EN-US"><a href="#a80">80．求来生做人比求生西方还难吗？</a></span></p>
<p align="center" style="text-align:center"><span lang="EN-US"><a href="#a81">81．什么是笃信因果？</a></span></p>
<p align="center" style="text-align:center"><span lang="EN-US"><a href="#a82">82．问，世俗专认念佛为送死，念观音为保生，以故修净土未精者，··· </a></span></p>
<p align="center" style="text-align:center"><span lang="EN-US"><a href="#a83">83．念佛自知不得力，欲加课非但无力，且无时间，如长此以往，··· </a></span></p>
<p align="center" style="text-align:center"><span lang="EN-US"><a href="#a84">84．念佛时心多散乱，或说是年龄关系，如年老心散，不能收束，··· </a></span></p>
<p align="center" style="text-align:center"><span lang="EN-US">&nbsp;</span></p>
<p>一心归命西方极乐世界阿弥陀佛，‘设我得佛，十方众生，至心信乐，欲生我国，乃至十念，若不生者，不取正觉，唯除五逆诽谤正法’，‘诸有众生，闻其名号，信心欢喜，乃至一念，至心回向，愿生彼国，即得往生，住不退转，唯除五逆诽谤正法’。顶礼光明善导大师，顶礼灵岩印光大师。今不揣浅陋汇编净土法门一些基本问题，回答全部摘自文钞所载印光大师之开示，详细开示请阅文钞原文。唯愿阅者乘弥陀之愿船，归极乐净土家乡。愿以此功德，平等施一切，同发菩提心，往生安乐国。</p>
<p align="right" style="text-align:right;text-indent:24.0pt;">慧明敬书</p>
<p><a name="a01"></a><span lang="EN-US" style="color:#333399">1．佛为什么要说净土法门</span></p>
<p>如来为一大事因缘故，出现于世。所谓大事因缘者，欲令众生，开示悟入佛之知见，直下成佛而已，岂有他哉。无奈众生，根有大小，迷有浅深，不能直下畅佛本怀。因兹随机设教，对病发药。为实施权，开权显实。于一乘法，作种种说。或有善根成熟者，令其诞登觉岸。其有恶业深厚者，令其渐出尘劳。曲垂接引，循循善诱。虽天地父母，不能喻其少分矣。又以一切法门，皆仗自力。纵令宿根深厚，彻悟自心。倘见思二惑，稍有未尽。则生死轮回，依旧莫出。况既受胎阴，触境生著。由觉至觉者少，从迷入迷者多。上根犹然如是，中下又何待言。断见惑如断四十里流，况思惑乎。了生脱死，岂易言哉。以是不能普被三根，畅佛本怀。唯念佛求生净土一法，专仗弥陀宏誓愿力。无论善根之熟与未熟，恶业之若轻若重。但肯生信发愿，持佛名号，临命终时，定蒙弥陀垂慈接引，往生净土。俾善根熟者，顿圆佛果。即恶业重者，亦预圣流。乃三世诸佛度生之要道，上圣下凡共修之妙法。由是诸大乘经，咸启斯要。历代祖师，莫不遵行。（增广文钞卷二净土决疑论）</p>
<p>佛之慈悲誓愿，正为未断惑者无由了生死，特设此仗佛慈力往生西方一特别法门。俾凡有心者能修。凡具信愿念佛者皆能生。此我释迦弥陀普度众生之大慈悲心。思之当为感极涕零。（文钞三编卷一复恒惭法师书一）</p>
<p>法华经云，如来为大事因缘故，出现于世。欲令众生开佛知见，示佛知见，悟佛知见，入佛知见。所谓佛说法门，其旨趣无非欲令众生成佛。但以众生根器不一，根器大者，修习大法，现生成佛。根器小者，不能修大，更设方便，教令渐修。现生能了生死者，虽有其人，甚少甚少。佛以大慈大悲，在一切仗自力法门之外，设一仗佛力法门，即是令念佛往生净土法门。于是根器无论大小，皆得仗佛力以了生脱死。而我佛大事因缘，亦于是得以圆满矣。（文钞三编卷四世界佛教居士林释尊成道纪念日开示法语）</p>
<p><a name="a02"></a><span lang="EN-US" style="color:#333399">2．末法众生为什么必须念佛呢？</span></p>
<p>教理行果，乃佛法之纲宗。忆佛念佛，实得道之捷径。在昔之时，随修一法，而四者皆备。即今之世，若舍净土，则果证全无，良以去圣时遥，人根陋劣。匪仗佛力，决难解脱。夫所谓净土法门者。以其普摄上中下根。高超律教禅宗，实诸佛彻底之悲心，示众生本具之体性。汇三乘五性，同归净域。导上圣下凡，共证真常。九界众生离此法，上不能圆成佛道。十方诸佛舍此法，下不能普利群生。所以往圣前贤，人人趣向。千经万论，处处指归。自华严导归之后，尽十方世界海诸大菩萨，无一不求生净土。由祗园演说以来，凡西天东土中一切著述，末后皆结归莲邦。（增广文钞卷一与大兴善寺体安和尚书）</p>
<p>如来一代所说法门，无量无边。求其最直捷者，莫过于参禅。傥系上根，一闻千悟，得大总持，然此尚是悟，不是证。能真大彻大悟，明心见性者，末世实不多见。其他多多皆是错认消息。其所云悟，多是错误，少有真悟。即是真悟，去了生死，尚大远在。以虽得开悟，而历劫以来之烦恼习气，须以种种方便对治，令其净尽无余，则可了生脱死，超凡入圣。傥烦恼已断若干，犹有丝毫未尽，则生死依旧莫出。若只当做识得自心就是道，此外便无所修持，则其误非小。以识得，而无烦恼可得，则可谓得道，此人已将生死根本斩断，故能了生脱死。若识得，而烦恼未断，何能了生脱死耶。此人虽比不识得者高超，然生死不了，再一受生，或反迷昧，则可怕之至，此谓真开悟者。其以误为悟者，更不须说矣。良以参禅一法，乃仗自力法门，故比念佛法门之利益，奚啻天渊悬殊。念佛法门，乃如来一代法门中之特别法门。三根普被，利钝全收。上上根如文殊、普贤、之大菩萨，不能超出其外。下下根如五逆、十恶、之大罪人，亦可预入其中。但具真信、切愿，皆可仗佛慈力，带业往生。若或已得三昧，及已断烦恼者，则一得往生，即入大菩萨位。一切法门，皆从此法门流出，一切法门，悉皆还归此法门。（谓往生西方，以期圆满佛果也。）似浅而深不可测，似小而大无不包。十方三世一切诸佛，上成佛道，下化众生，无不资此以为成始成终之道。恐居士未遇真知净土之人，或视为浅近，而专致力于明心见性之禅，谓其能识得自心，即算了手，故不禁络索一上也。光言不足为凭，请详阅净土十要，净土圣贤录，并光之文钞，当不以光为谬妄也。若真知佛力、自力、之优劣，则断不至犹执著于唯究自心，谓识得即是道，而不须念佛求生西方也。古人如圆观，知过去未来，尚不能了。五祖戒、草堂清、所悟之禅，今人何能仿佛，而且又复受生。是知凡夫决定要修佛所开示之特别法门，则无论何等根性，均可了生脱死，以仗佛力故也。若仗自力，恐梦也梦不署，不知居士肯信此说乎。（文钞续编卷下致阮和卿居士书）</p>
<p>博地凡夫障深慧浅，善根微薄，寿命短促，欲仗自力竖出三界，譬如沙子一粒，入水即沈。若以数万斤大石装于船中，石虽重大，因有船载，可以不沈。可见自力佛力之难易。念佛法门，全仗佛力。欲了生死，即须念佛。横超三界，接引往生。（文钞三编卷一复周志诚居士书二）</p>
<p><a name="a03"></a><span lang="EN-US" style="color:#333399">3．现生想了生死应修哪个法门？</span></p>
<p>须知佛法，法门无量，欲依之修持了生脱死，必须到业尽情空地位，方可。否则，梦也梦不著。唯净土法门，若具真信切愿，加以志诚恳切念佛，则便可仗佛慈力，带业往生。一得往生，则已了生脱死，超凡入圣矣。倘不依此法，另修别种法门，则断难现生了脱。现生得遇此法，而不注意，将来岂能又遇此法，而即注意修持乎。是以宜及早注意于此法也。（文钞续编卷上复姚维一居士书）</p>
<p>生死海深，菩提路远，欲于现生了此大事，舍净土一法，勿道不通一切法门，即通，亦不能究竟得其实益也。何以故，以一切法门，皆仗自力断惑证真，以了生死。净土法门，若具信愿，念佛名号，求生西方，即可仗佛慈力，往生西方。二法相校，其难易奚啻天渊悬殊。（文钞续编卷上复南通张海桥居士书）</p>
<p>佛法广大，虽登地菩萨，不能尽知。然欲得实益，只此一句南无阿弥陀佛，便可出生死，证涅槃，圆成佛道。我等下根凡夫，非从极约之法门做，则只成种善根而已。欲得现生就了生死，梦也梦不著。（文钞三编卷二复陈莲英女居士书）</p>
<p><a name="a04"></a><span lang="EN-US" style="color:#333399">4．什么是普通法门和净土特别法门？</span></p>
<p>此经（编者按：大佛顶首楞严经）为对阿难多闻，及娑婆闻性最利之机，故文殊选择，唯取观音。而净土念佛法门，普逗十方三世一切众生之机，故列于弥勒之后，观音之前，以密示其普逗群机之意。否则当列于虚空藏之后，弥勒之前矣。刻论普通法门，必须断尽烦惑，方可了生脱死，唯上上最利根人，可于现生即了。若非此等根性，则或二三四五生，或二三四五劫，或至尘沙劫又尘沙劫，仍在轮回六道中者多多矣。以仗自己戒定慧力，断尽贪嗔痴恼惑业故难。况时丁末法，人根陋劣，寿命短促，知识稀少，魔外纵横，正见稍亏，即堕魔难乎。唯净土特别法门，仗弥陀慈悲誓愿，与自己信愿忆念之力，于临命终时，蒙佛接引，往生西方。俾上上根人，速证无生，即下下根人，亦预圣流。其为利益，何可名言。此义乃华严末后归宗之一著，切不可以光之人微，而谓为谬妄也。吾人果能具真信切愿，如子忆母，都摄六根，净念相继而念。即是以势至反念念自性，观音反闻闻自性，两重工夫，融于一心，念如来万德洪名。久而久之，则即众生业识心，成如来秘密藏，所谓以果地觉，为因地心，故得因该果海，果彻因源也。有缘遇者，幸勿忽诸。此是微尘佛，一路涅槃门，况我末法人，何敢不遵循。（文钞续编卷下大佛顶首楞严经楷书以供众读诵序）</p>
<p>净土法门，其大无外。全事即理，全修即性。行极平常，益极殊胜。良由以果地觉，为因地心，故得因该果海，果彻因源。一切法门，无不从此法界流。一切行门，无不还归此法界。三根普被，利钝全收。等觉菩萨，不能超出其外。逆恶罪人，亦可预入其中。统摄律、教、禅、密、之宗，贯通权、实、顿、渐、之教。于一代时教中，独为特别法门，其修证因果，不得以通途教义相绳。古今多有深入经藏，彻悟自心，于此法门，不生信向者，以死执仗自力通途之教义，论仗佛力特别之因果之所致也。使知此义，则其信向修持之心，佛也不能阻止矣。以此法门，乃十方三世一切诸佛，上成佛道，下化众生，成始成终之总持法门。故得九界同归，十方共赞，千经并阐，万论均宣也。（文钞续编卷下无量寿经颂序（民二十五年））</p>
<p>净土法门，普被三根，实如来上成佛道，下化众生，成始成终之妙道。弥陀誓愿，九界齐资，乃众生速出苦海，顿预莲池，心作心是之良谟。此之一法，为一代时教中仗佛力之特别法门，不可与一切大、小、权、实、仗自力之诸法门同论者。世多不察，稍聪明者，多矜己之智力，不肯修持。且藐视修持之人，鄙之为愚夫愚妇，若将浼焉。是让此即生了生脱死，超凡入圣之大利益于愚夫愚妇，而自己不愿得之，可不哀哉。不知净土法门，其大无外，为一切法门之发源归宿法门。是故一切法门，无不从此法界流，无不还归此法界也。果已三惑净尽，四德圆证，不修亦可。若尚未至此地位，且请随华藏海众，十住、十行、十回向、十地、等觉菩萨之班，一致进行，以十大愿王之不思议功德，回向往生西方极乐世界，以期速圆佛果。能如是者，可谓大智慧，大丈夫，世出世间之能事毕矣。尚须随类现身，弘扬此法，作证佛果后之观音、普贤，以期众生咸成佛道而后已。<span lang="EN-US">(文钞续编卷下劝修念佛法门序)</span></p>
<p>净土法门，有教无类。凡圣智愚，等蒙摄受。一切法门，皆仗自力。唯此一法，全仗佛力。佛力自力，天渊悬隔。信愿忆念，定生佛国。尽人信念，尽人往生。<span lang="EN-US">(文钞续编卷下净土法门殊胜颂)</span></p>
<p>以净土法门，仗佛慈力。其余法门，皆须己力。一为通途教理，如世之士人，由资格而为官。一为特别教理，如世之王子，一堕地即为一切臣宰所恭敬。（文钞三编卷二复周智茂居士书三）</p>
<p><a name="a05"></a><span lang="EN-US" style="color:#333399">5．净土法门为什么是特别法门？</span></p>
<p>净土法门，其大无外。如天普覆，似地均擎。上之则等觉菩萨，不能超出其外。下之则逆恶罪人，亦可预入其中。诚可谓三世诸佛之总持法门，一代时教之特别妙道也。但以法门大而摄机溥。用力少而得效速。致稍通宗教者，皆藐视之。谓为愚夫愚妇之修持法门。而不知佛力自力之大小难易，不可以语言文字形容也。以一切法门，依戒定慧力，修到业尽情空地位，方有了生死分。业尽情空，岂易言哉。断见感如断四十里流，况思惑乎。纵令见地高深，以烦惑未断，仍旧轮回。再一受生，退者万有十千，进者亿少三四。自力之不足恃，敢矜已智，而不随顺如来誓愿摄受之道乎。修净土法门者，但具真信切愿，志诚恳切，如子忆母而念。其平素所作所为，不与佛法世谊相悖。则临命终时蒙佛接引，往生西方。纵丝毫惑业未断，带业往生者。其所得，尚超过业尽情空之阿罗汉上，以种性不同故。况已断者又何待言。以佛力不可思议，法力不可思议，众生心力不可思议。合此佛法二不可思议之力，俾自心之力，得以圆显。（此自力、与不仗佛法力之自力迥别）固与专仗自力者，奚啻恒河沙数之天渊悬殊也。是知此之法门，不可以一切普通法门之道理论。以是特别法门故也。（文钞三编卷三思归集发刊序）</p>
<p>修持法门有二种不同，若仗自力修戒定慧以迄断惑证真，了生脱死者，名为通途法门。若具真信切愿持佛名号，以期仗佛慈力往生西方者，名为特别法门。通途全仗自力，特别则自力佛力兼而有之。（增广文钞卷三序第七二页反面‘近代往生传序’）</p>
<p>以一代时教，皆仗自力以出生死。净土法门，未断惑者，仗佛慈力，即可带业往生。已断惑者，仗佛慈力，遂得速登上地。乃一代时教中之特别法门，不可以常途教道，相为并论也。（增广卷二书二第五五页至五六页‘青莲寺念佛宣言书’）</p>
<p>净土法门为佛法中最平常、最高深之法门。若非宿具善根，实难深生正信。勿道儒者不易生信，即通宗通教之知识，亦每每以宗教之义论判之。致于此令博地凡夫，未断烦惑，即于现生了生脱死、超凡入圣之不思议法，不但不肯自修，而且不肯教人修。以不知此法乃佛法中之特别法门，彼以宗教之义为准，故致有此过咎也。使彼最初即知此义，则其利大矣。（续编卷上第一百三一页‘致铭光居士书’）</p>
<p>唯念佛法门全仗阿弥陀佛大慈悲愿力，若具真信切愿，至诚恳切念佛名号，求生西方者，无论根之利钝、惑之厚薄，皆可于现生临命终时，蒙佛慈力，亲垂接引，往生西方。即往生已，见思烦恼不断而断。以西方极乐世界境缘殊胜，一一皆能增长人之功德智慧，绝无令人起贪嗔痴者。此如来一代时教中之特别法门，不得以通途教理而论。世有深通宗教，不信净土法门者，盖以通途教理，论特别法门也。（三编卷四第八九六、八九七页‘一切念佛人往生及不往生之证据’）</p>
<p>净土法门，乃佛法中之特别法门，其利益与普通法门，大不相同。古今多有依普通法门，论净土法门，由兹自误误人，而又自谓宏法利生者，不胜其多。其最初错点，在不察佛力与自力之大小难易。以仗佛力之法门，硬引仗自力之法门，而欲平论，致有此失。使知佛力不可思议，不能以具缚凡夫修持之力，相为平论，则凡一切疑惑不信之心，化为乌有。（文钞续编卷上复善觉大师书）</p>
<p>净土法门，为佛法中最平常最高深之法门。若非宿具慧根，实难深生正信。勿道儒者不易生信，即通宗通教之知识，亦每每以宗教之义论判之，致于此令博地凡夫未断烦惑，即于现生了生脱死超凡入圣之不思议法，不但不肯自修，而且不肯教人者，以不知此法乃佛法中之特别法门。彼以宗教之义为准，故致有此过咎也。使彼最初即知此义，则其利大矣。（文钞三编卷三复秦铭光居士书）</p>
<p>又须知念佛一法，乃佛一代所说一切诸法中之特别法门。其道理超出一切禅教律密之上。一切法门欲了生死，必须断尽烦惑，方有了生死分。若烦恼惑业未断，任凭你见地高，工夫深，智慧大，皆不济事。此各法门，皆仗自力故难。净土法门，全仗佛力故易。若有真信切愿志诚念佛者，临终蒙佛接引，往生西方。既生西方，则烦恼不期断而自断。以西方所有境界，皆令人增长功德智慧，了无令人起贪嗔痴者。故龙树菩萨称为易行道。马鸣菩萨称为最胜方便。然此不但普度凡夫，实则普度一切凡圣。（文钞三编卷三复王（雨雪）夕居士书）</p>
<p><a name="a06"></a><span lang="EN-US" style="color:#333399">6．请指示净土法门要点？</span></p>
<p>净土法门，乃如来一代时教中之特别法门。三根普被，利钝全收。等觉菩萨，不能超出其外。逆恶罪人，亦可预入其中。不断惑业，得出轮迥。即此一生，定登佛国。末世众生，根机陋劣，舍此法门，其何能淑。凡修净业者，第一必须严持净戒，第二必须发菩提心，第三必须具真信愿。戒为诸法之基址，菩提心为修道之主帅，信愿为往生之前导。净土法门，以信、愿、行、三法为宗。非信何由发愿，非愿何由起行，非持名妙行，何由证所信而满所愿。得生与否，全由信愿之有无。品位高下，全由持名之深浅。信、愿、行、如鼎三足，缺一则蹶。若不注重信愿，唯期持至一心，纵令深得一心，亦难了生脱死。何以故。以烦惑未尽，不能仗自力了生死。信愿既无，不能仗佛力了生死。世有好高务胜者，每每侈谈自力，藐视佛力。不知从生至死，无一事不仗人力，而不以为耻。何独于了生死一大事，并佛力亦不愿受，丧心病狂，一至于此。净宗行者，所当切戒。至于修持法则，常当如子忆母，行住坐卧，语默周旋，一句佛号，绵绵密密，任何事缘，不令间断。都摄六根，净念相继。能如是者，决定往生。又须心念仁恕，气象浑穆。忍人所不能忍，行人所不能行。代人之劳，成人之美。常思己过，莫论人非。等觉菩萨，二六时中，礼十方佛，忏除宿业。况在凡地，常当惭愧，何敢自恃。若自恃者，纵有修持，皆属魔业。如是之人，切勿亲近，免致日久，与之俱化。直须守定宗旨，不随经教，及善知识语言所转，舍此别修也。此之法门，乃十方三世一切诸佛，上成佛道，下化众生，成始成终之总持法门。一切法门，无不从此法界流。一切行门，无不还归此法界。故得九界同归，十方共赞，千经俱阐，万论均宣。吾辈末学，何可立异，以取自误误人之罪愆乎。愿深思之，愿深思之。（文钞续编卷下净土指要）</p>
<p>今谓只此敦伦尽分，闲邪存诚，诸恶莫作，众善奉行，真为生死，发菩提心，以深信愿，持佛名号，此八句，若能依而行之，为圣为贤，了生脱死，皆有余裕。佛法要妙，唯在乎诚。汝能始终守之以诚，则更无可言矣。（文钞三编卷二复周伯遒居士书十八）</p>
<p>念佛法门，以信愿行三法为宗。以菩提心为根本。以是心作佛，是心是佛，为因该果海，果彻因源之实义。以都摄六根，净念相继，为下手最切要之工夫。由是而行，再能以四弘誓愿，常不离心。则心与佛合，心与道合。现生即入圣流，临终直登上品，庶可不负此生矣。（文钞三编卷三复康寄遥居士书一）</p>
<p><a name="a07"></a><span lang="EN-US" style="color:#333399">7．念佛法门为什么是总持法门？</span></p>
<p>念佛法门，乃律、教、禅、密、诸宗之归宿，人、天、凡、圣、成佛之捷径。一切法门，无不从此法界流。一切行门，无不还归此法界。小知见人，均谓是愚夫愚妇之法门。岂知华严会上，善财以十信后心，受文殊教，遍参知识，随闻随证。末后至普贤菩萨所，蒙其加被开示，所证与普贤等，与诸佛等。普贤为其称赞如来胜妙功德，令其发十大愿王，以此功德，回向往生西方极乐世界，以期圆满佛果。并劝尽华藏世界海诸菩萨，一致进行，求生西方。夫华藏海众，无一凡夫、二乘，及未破无明之权位菩萨。最下者，即为圆教初住。其人已能于无佛世界，现身作佛，及随类现种种身，以度脱众生。此后从二住，以至十住、十行、十迥向、十地、等觉，位位倍胜。是诸菩萨，皆以十大愿王，求生西方。彼何人斯，敢与彼抗。由是知念佛法门，实为十方三世一切诸佛，上成佛道，下化众生，成始成终之总持法门。故得九界同归，十方共赞，千经并阐，万论均宣。以其是以果地觉，为因地心，而即得因该果海，果彻因源也。<span lang="EN-US">(文钞续编卷上致广慧和尚书)</span></p>
<p><a name="a08"></a><span lang="EN-US" style="color:#333399">8．净土法门的宗旨是什么？</span></p>
<p>净土法门，三根普被，利钝全收。乃如来普为一切上圣下凡，令其于此生中，即了生死之大法也。于此不信不修，可不哀哉。此法门，以信、愿、行、三法为宗。信，则信我此世界是苦，信极乐世界是乐。信我是业力凡夫，决定不能仗自力，断惑证真，了生脱死。信阿弥陀佛，有大誓愿。若有众生，念佛名号，求生佛国，其人临命终时，佛必垂慈接引，令生西方。愿，则愿速出离此苦世界，愿速往生彼乐世界。行，则至诚恳切，常念南无（音纳莫）阿弥陀佛，时时刻刻，无令暂忘。朝暮于佛前礼拜持诵，随自身闲忙，立一课程。此外，则行、住、坐、卧、及做不用心的事，均好念。睡时当默念，不宜出声。宜只念阿弥陀佛四字，以免字多难念。若衣冠不整齐，或洗澡、抽解、或至不洁净处，均须默念。默念功德一样，出声于仪式不合。无论大声念，小声念，金刚念（有声，而旁人不闻。）心中默念。均须心里念得清清楚楚，口里念得清清楚楚，耳中听得清清楚楚。如此，则心不外驰，妄想渐息，佛念渐纯，功德最大。（文钞续编卷上一函遍复）</p>
<p>须知念佛根本道理，是要人生信发愿，求生西方，了脱生死。不可只发求世间富乐，不求生西方。能一心念佛，求生西方，世间灾难，亦可消灭。<span lang="EN-US">(文钞三编卷一复宁德晋居士书九)</span></p>
<p>修持净土念佛法门，当以信愿行为宗。信者，当笃信佛力。弥陀如来在因地中，发四十八愿，愿愿度生，中有念我名号，不生我国，誓不成佛。今者因圆果满，故我今念佛，必得往生。次信佛力慈悲，摄受众生，如母忆子。子若忆母，如母忆时，定蒙接引。次信净土法门，如永明禅师四料简所言。较诸余法，其间大小难易得失，迥然不同。虽有余师称赞余法，不为所动。乃至诸佛现前劝慰，令修余法，亦不退转，此乃真所谓信也。愿者，愿以此生誓往西方。不取多生修习，于秽土中头出头没，从迷入迷。复愿既生西方，回至娑婆，度脱一切众生。行者，真实依教起行。大势至念佛圆通章云，都摄六根，净念相继，得三摩地，斯为第一。则知念佛之法，当都摄六根。都摄六根之前，尤当先摄二三根。二三根者，何也。即耳口心是也。将南无阿弥陀佛六字，一句一句，一字一字，口中念得明明白白。心中念得明明白白。耳里听得明明白白。稍有不分明处，即是不真切而有妄想。（祗念不听、易生妄想、）念佛固要字句分明，不加思索。其他看经亦然。切莫一路看一边分别，则获益少而情想多。（文钞三编卷四净土法门说要）</p>
<p><a name="a09"></a><span lang="EN-US" style="color:#333399">9．如何认清净土法门宗旨？</span></p>
<p>今欲皈依，并受五戒，必要认清净土法门宗旨，庶可现生了生脱死，超凡入圣。须知净土法门，以信愿念佛求生西方为宗旨。世人每每以此为平常无奇，遂以宗门参究之法为殊胜，而注重于开悟，不注重信愿求生。美其名，曰禅净双修，究其实，则完全是无禅无净土。何以言之，不到大彻大悟，不名有禅。今之参禅者，谁是真到大彻大悟地位。由注重于参，遂将西方依正庄严，通通会归自心，则信愿求生之念毫无。虽名之曰念佛，实则与念佛之道相反。或又高张其辞曰，念实相佛。实相，虽为诸法之本，凡夫业障深重，何能做到。弄到归宗，禅也靠不住，净也靠不住。仗自力，即到大彻大悟地位，以惑业未断，不能了生死。未悟到大彻者，更不须论。仗佛力，须具真信、切愿、念佛、求生西方，方可。以一向以西方净土，无量寿，无量光，一一通会归自心。而自心只是徒执其名，未证其实。西方之佛，无感不能有应。自心之佛，在因无有威德。世之好高务胜者，每每皆成弄巧成拙，求升反坠。而知识欲人以圆融见称，亦绝不肯作如是说。致如来以大慈悲心，欲令一切众生，现生即了生死，而依旧不能了。此生既不能了，将来或可能了，而尘沙劫又尘沙劫，仍在轮回六道中者，当居多数也。如真能识得此种利害，再息心看净土各经书，方知此念佛求生西方一法，其大无外。十方三世一切诸佛，上成佛道，下化众生，无不资此以成始成终也。（文钞续编卷上复张纯一居士书）</p>
<p>所不可稍有更张者，信、愿、行、三之宗旨也。若用禅家参念佛的是谁，则是参禅求悟，殊失净土宗旨，此极大极要之关系。人每欲冒禅净双修之名，而力主参究，则所得之利益有限，（念到极处，也会开悟。）所失之利益无穷矣。以不注重信愿求生，不能与佛感应道交。纵令亲见念佛的是谁，亦难蒙佛接引住生西方，以无信愿求生之心故也。又未断烦惑，不能仗自力了生脱死。好说大话者，均由不知此义。净土法门，超胜一切法门者，在仗佛力。其余诸法门，皆仗自力。自力何可与佛力并论乎。此修净土法门之最要一关也。（文钞续编卷上复陈慧新居士书）</p>
<p>如来一代所说一切法门，皆须断尽烦惑，方可了生脱死。惟念佛一法，若具真信切愿，即可仗佛慈力，往生西方。念佛法门，以信愿行三法为宗。信愿为前导，念佛为正修。有以专求一心，不讲信愿。及注重开悟，不求往生者。皆不知念佛之宗旨者。弃佛力以仗自力，忽佛智而矜己智。其自误误人也，大矣。念佛之心，必须恳切至诚，如子忆母。纵有他境当前，终不能令此忆母之心，或有忘失。当念佛时，或声或默，均须摄耳谛听。不令一字一句，滑口念过。大势至菩萨所谓都摄六根，净念相继者，即此随念随听之一法也。果依此说，决定往生。若或讨巧，定成大拙。自误误人，害岂有极。（文钞三编卷四净土法会课仪跋）</p>
<p>欲生净土，须先认清宗旨。普通修持，无不以开悟为希冀。而开悟一事，亦非易易。若知净土宗旨，决不预期开悟。若不注重信愿，开悟亦难了脱。若能一心念佛。不悟亦可往生。（文钞三编卷四复方家范居士书）</p>
<p><a name="a10"></a><span lang="EN-US" style="color:#333399">10．请问净土五经及净土法门大意？</span></p>
<p>净土法门，其大无外。三根普被，利钝全收。九界众生，舍此则上无以圆成佛道。十方诸佛，离此则下无以普度群萌。一切法门，无不从此法界流。一切行门，无不还归此法界。若论大机所见，肇始实在华严。以善财遍参知识，末后于普贤座下，蒙其威神加被，所证者与普贤等，与诸佛等，是为等觉菩萨。普贤乃以十大愿王，劝进善财，及与华藏海众四十一位法身大士，回向往生西方极乐世界，以期圆满佛果，而为华严一经归宗结顶之法。然则华严明一生成佛之法，而归宗于求生净土。是知净土一法，乃十方三世一切诸佛，上成佛道，下化众生，成始成终之无上大法也。此殆大机所见，二乘尚不见闻，况具缚凡夫乎。迨至方等会上，特为专说净土三经，俾一切若凡若圣，同事修持，以期现生出此五浊，登彼九莲也。佛在摩竭提国，灵鹫山中，说阿弥陀佛，最初因地，弃国出家，发四十八愿。又复久经长劫，依愿修行。迨至福慧圆满，得成佛道。所感之世界庄严，妙莫能名。十方诸佛咸赞叹。十方菩萨，与回小向大之二乘，具足惑业之凡夫，咸得往生，等蒙摄受。是为无量寿经。于摩竭提国王宫中，说净业三福，十六妙观。俾一切众生，悉知是心作佛，是心是佛，诸佛正遍知海，从心想生。则是心作众生，是心是众生，众生烦恼业海，从心想生之义，便已彰明校著。果能深明此义，谁肯枉受轮回。末明九品生因，以期各修上品。是为观无量寿佛经。在舍卫国，给孤园中，说净土依正妙果令生信，劝诸闻者，应求往生以发愿，复令行者，执持名号以立行。信、愿、行、三，为净土法门之纲宗。具此三法，或毕生执持，已得一心。或临终方闻，止称十念。均得蒙佛接引，往生西方。是为阿弥陀经。此三，乃专谈净土之经。而阿弥陀经，摄机尤普。以故禅、教、律、各宗，咸皆奉为日课焉。诸大乘经，带说净土者，多难胜数。而楞严经大势至念佛圆通章，实为念佛最妙开示。众生果能都摄六根，净念相继以念，岂有不现前当来必定见佛，近证圆通，远成佛道乎哉。故将此章，列于三经之后，而以普贤行愿品殿之，以成净土法门之一大缘起。令诸阅者，知此一法，大畅佛怀，校彼仗自力断惑证真以了生死者，其难易奚啻天渊悬殊。以故九界同归，十方共赞，千经俱阐，万论均宣也，金陵净土四经板，已经模糊。修净业者，苦无最清爽之读本。因为铸板，以势至念佛圆通章，附于三经之后，称为净土五经。若论法门缘起，宜以无量寿经为首。今为便于读诵，故以阿弥陀经为首。阅者谅之。（文钞续编卷下净土五经重刊序（民国二十二年））</p>
<p>无量寿、观经、弥陀，虽文相不同，而义意则互融耳。佛为九法界众生说，吾人何可不自量，而专主于最胜者观乎。丈六八尺，佛已为我辈说过矣。下品将堕地狱之前，大开持名之法，是观经仍以持名为最要之行。无量寿，详说佛誓，及与净相，是为依小本修者之要诀。由有此二经，则知小本之文，但撮要耳。是知虽依小本，不得以二本作不关紧要而忽之。至于修时，果真至诚，于一瞻一礼一称名，皆可消无量罪，增无量福，非一定须作么修方可耳。<span lang="EN-US">(文钞续编卷下复济善大师书)</span></p>
<p><a name="a11"></a><span lang="EN-US" style="color:#333399">11．净土法门有什么特点？</span></p>
<p>净土法门，谛理甚深。唯佛与佛，乃能究尽。由其大小不二，权实一如。以故上自等觉菩萨，下至逆恶凡夫，皆须修持，皆得成办也。末世众生，善根浅薄，匪仗佛力，将何所恃。倘能仰信佛言，生信发愿，持佛名号，求生西方。加以诸恶莫作，众善奉行，敦伦尽分，闲邪存诚。果能如是，万无有一不往生者。净土经论，文义显明。净土修持，随机自立。既无幽深莫测之闷，亦无艰难困苦之烦。且又不费钱财气力，不碍职业营生。若能随分随力，常时忆念。则神凝意净，业消智朗。自然身心安乐，诸缘顺适。其为乐也，何能名焉。愿见闻者悉皆修持。各怀自利利他之心，共发已立立人之愿。恭敬受持，随缘倡导。展转流通，令遍国界。俾一切同伦，同沐佛恩，同生净土，实为大幸。（文钞三编卷四印光法师嘉言录题辞二）</p>
<p><a name="a12"></a><span lang="EN-US" style="color:#333399">12．哪些人应该修净土法门？</span></p>
<p>净土法门，乃一代时教契理契机之特别法。下自五逆十恶，上至等觉菩萨，皆当修习，皆可即生超凡入圣。其余所有一切高深玄妙之法，多是契理，而绝不能普契上、中、下、三根之机。我等从无始来，以至今生，尚在轮迥中流转。皆因夙生，或以愚而不敢承当，或以狂而绝不信受之所致也。（文钞续编卷上复翟智淳居士书）</p>
<p><a name="a13"></a><span lang="EN-US" style="color:#333399">13．为什么说念佛一法三根普被？</span></p>
<p>问念佛一法，何以见得三根普被。答，五逆十恶极重罪人，临命终时，地狱相现，闻善知识教以念佛，或念十声，或念数声，即可蒙佛接引，往生西方。以其苦逼，发恳切心，故得成办。不得以泛泛悠悠念者为比而生疑也。此为下根。若论上根，以初发心住，乃至十住十行十回向十地等觉四十一位法身大士，皆须念佛回向往生，以圆满佛果。由此言之，一切法门，皆以念佛为其归宿。（文钞三编卷四净业社开示法语）</p>
<p><a name="a14"></a><span lang="EN-US" style="color:#333399">14．问，净土法门，既能三根普被，利钝全收，我佛当日，何以不专谈净土，俾万法归一，一路同归，竟尔兼谈各宗，反启后人多歧之惑，且失净土之实益乎。（师于问辞中何以不专谈净土句旁、批云胡说巴道、）</span></p>
<p>答，养人不止一谷，治病不止一药。由有各法门，方显此法门之妙。若止净土一法，何以能引彼一切机宜，同入佛法乎。（文钞三编卷四答念佛居士问（即周孟由））</p>
<p><a name="a15"></a><span lang="EN-US" style="color:#333399">15．时当末法怎样提倡净土？</span></p>
<p>时当末法，欲极力提倡净土，当详于佛力、自力、之大小难易处发挥，并在章显三根普被，利钝全收之所以然，庶不至欲劝人而反致人生谤毁也。（文钞续编卷上与魏梅荪居士书十六）</p>
<p>末世学佛所宜注重者，在知因果与修净土。以知因果，则不敢自欺欺人，作伤天害理损人利己之事。修净土，则虽是具缚凡夫，便可仗佛慈力往生西方。诸余法门，皆须烦恼断尽，（三界内见思二惑、）方可了生脱死。否则纵令大彻大悟，有大智慧，大辩才，晓得过去未来，要去就去，要来就来，尚不能了。况具足烦恼者乎。讲净土，要将净土为佛法中之特别法门，下凡与上圣共修之道，末世众生不修此法，则但种未来之善根，绝难现生出轮回等道理详说。（文钞三编卷二复郭汉儒居士书二）</p>
<p><a name="a16"></a><span lang="EN-US" style="color:#333399">16．净土法门妙在何处？</span></p>
<p>净土法门，普被三根。于在家人，更为要紧。以在家人，各有职业，不易参研宗教等法。唯此念佛一法，最为契理契机。老实头颛蒙念佛，念到业尽情空时，父母未生前本来面目，如来藏妙真如性，悉皆觌体全彰。待至临终，定登上品。其或根机陋劣，未能业尽情空。然以真信切愿，持佛名号，求生西方之诚，必能与佛感应道交，亲蒙接引，即得带业往生。净土之妙，妙在于此。不识此义，纵令参禅得髓，看教明心。傥有丝毫惑业未尽，仍然生死轮迥不得出离。且莫自恃，致令愚夫愚妇念佛求生西方，遂得带业往生者所怜悯。呜呼，真利益多被极庸愚人得。大聪明人，每每不能望其肩背者，多缘自恃聪明，纵有佛力不肯倚仗，卒致长劫轮转，了无出期，可不哀哉。（文钞续编卷下净土篇序（民二十年））</p>
<p>而如来欲令一切众生，同于现生了生脱死，超凡入圣，特开一信愿念佛求生净土法门。下手易而成功高。用力少而得效速。以如来之万德洪名，熏自己之无明业识。久而久之，习以成性。则潜通佛智，暗合道妙。所谓以果地觉，为因地心。故得因该果海，果彻因源，法门之妙，莫此为最。（文钞三编卷一复陈飞青居士书三）</p>
<p><a name="a17"></a><span lang="EN-US" style="color:#333399">17．净土信心以什么为依据？</span></p>
<p>至于修行净土，有决定不疑之理。何必要问他人之效验。纵举世之人，皆无效验，亦不生一念疑心。以佛祖诚言可凭故。若问他人效验，便是信佛言未极，而以人言为定。便是偷心，便不济事。英烈汉子，断不至舍佛言而取信人言。自已中心无主，专欲以效验人言为前途导师，可不哀哉。（增广文钞卷一六十之六六复永嘉某居士书一）</p>
<p><a name="a18"></a><span lang="EN-US" style="color:#333399">18．往生净土以什么为本？</span></p>
<p>净土法门，唯信为本。信得及，五逆十恶皆能往生。信不及，通宗通教，未曾断惑者，皆无其分。（增广文钞卷一书一第八五页‘复周智茂居士书’）</p>
<p>唯净土一法，专仗佛力，以故不论断证，唯恃信愿。信愿若具，虽罪大恶极，将堕阿鼻地狱之流，尚可以仗十念之力，径蒙佛慈，接引往生。噫，如来大慈普度，一物不遗，唯此一法，最为周挚。（增广文钞卷三序第六一页‘净土释疑序’）</p>
<p>然念佛一法，注重在信、愿、行、三法。只知念而不生信、发愿，纵得一心，也未必得住生。果具真信、切愿，虽未到一心不乱，亦可仗佛慈力往生。外行人，多多以求悟，求得种种境界，而不以决定求生为事，即所谓舍本逐末也。何以故。以悟到极处，若未断尽烦惑，仍然是六道轮回中人。倘得往生，比悟到极处，而未断尽烦惑者，其高下有若天渊悬殊。（文钞续编卷上复习怀辛居士书）</p>
<p>念佛法门注重信愿，有信愿，未得一心，亦可往生。得一心，若无信愿，亦不得往生。世人多多注重一心，不注重信愿，已是失其扼要。而复又生一既未得一心，恐不得往生之疑，则完全与真信切愿相反矣。此种想念，似乎是好想念。实则，由此而益加信愿，以致一心，则是好想念。若由因不得一心，常存一不能往生之心，则成坏想念矣。不可不知。（文钞续编卷上第一百七四页‘复朱德大居士书’）</p>
<p>又念佛一法，要紧在有真信切愿。有真信切愿，纵未到一心不乱，亦可仗佛慈力，带业往生。若无信愿，纵能心无妄念，亦只是人天福报。以与佛不相应故。固当注重于信愿求生西方也。（文钞续编卷上第一百零一页‘复又真师觉三居士书’）</p>
<p>须知往生净土，全仗信、愿。有信愿，即未得三昧，未得一心不乱，亦可往生。且莫只以一心不乱及得念佛三昧为志事，不复以信愿、净念为事（都摄六根而念为净念。念佛时，常听自己念佛音声，即是都摄六根之下手处。切须注意）。或恐志大言大，未得实益，由不注重信愿，不能与佛感应道交，仍在此五浊恶世中，做苦众生耳。（文钞续编卷上第一百五六页‘复郁智朗居士书’）</p>
<p>念佛一法重在佛慈加被，虽属具足惑业之凡夫，亦可承佛慈力，带业往生。余一切法，则决无此义。（文钞三编卷三第六<span lang="EN-US">O五页‘复温光熹居士书六’）</span></p>
<p>信愿门中尤宜致力，庶可决定深得念佛之实益。若效他宗，专以功夫为事，弃信愿而不讲，则便成仗自力之法门，其失大矣。（文钞三编卷四第九九五页‘复李觐丹居士书六’）</p>
<p><a name="a19"></a><span lang="EN-US" style="color:#333399">19．净土法门为什么超胜一切法门？</span></p>
<p>净土法门超胜一切法门者，在仗佛力。其余法门，皆仗自力。自力何可与佛力并论乎。此修净土之最要一关也。（文钞续编卷上第二百零二页‘复陈慧新居士书’）</p>
<p>唯有念佛一法，是如来普应群机而说的，亦是阿弥陀佛的大悲愿力所成就的。无论上中下根，皆可修学。即烦恼惑业完全丝毫未断的凡夫，只要具足真信切愿实行念佛求生西方，亦可蒙佛接引，带业往生。一得往生，生死就可了脱了，所以说是最超胜的。（文钞三编卷四由上海回至灵岩开示法语）</p>
<p><a name="a20"></a><span lang="EN-US" style="color:#333399">20．带业往生是什么意思？</span></p>
<p>念佛法门，乃佛法中之特别法门。仗佛慈力，可以带业往生（约在此界，尚未断惑业，名带业。若生西方，则无业可得，非将业带到西方去）。无论功夫深浅，若具真信切愿，至诚称念，无一不往生者。（文钞三编卷一第一六八页‘复吴思谦居士书’）</p>
<p>生同居，由信愿而念佛，蒙佛接引而生。盖彼虽未断烦惑，由内承心佛自性之力，外蒙弥陀慈悲之力，感应道交。虽未断烦惑，而烦惑不复用事，故得往生最极清净之同居土。<span lang="EN-US">(文钞三编卷一复恒惭法师书一)</span></p>
<p><a name="a21"></a><span lang="EN-US" style="color:#333399">21．什么是仗佛慈力？</span></p>
<p>若至诚恳切念佛，求生西方，无论什么人，都好往生西方，了生脱死。唯有不生信，不发愿者，不能生。若有真信切愿，无一不生者。此之一法，乃完全是仗佛慈力加被接引耳。譬如坐火轮船过海，是仗船力，不是自家的本事。（续编卷上第七六页‘致戚友卿书’）</p>
<p>佛法法门无量，无论大小权实一切法门，均须以戒定慧断贪嗔痴，令其尽净无余，方可了生脱死，此则难于登天，非吾辈具缚凡夫所能希冀。若以真信切愿念佛求生西方，则无论功夫深浅，功德大小，皆可仗佛慈力往生西方。此如坐火轮船过海，但肯上船，即可到于彼岸。乃属船力，非自己本事。信愿念佛求生西方亦然，完全是佛力，不是自己道力。（续编卷上第一百五九页‘与张静江居士书’）</p>
<p>若能信佛所说之净土法门，以真信切愿，念阿弥陀佛名号，求生西方，无论业力大，业力小，皆可仗佛慈力，往生西方。譬如一颗沙子，入水即沈，纵有数千万斤石，装于大火轮船中，即可不沈而运于他处，以随意使用也。石喻众生之业力深重，大火轮喻弥陀之慈力广大。若不念佛，仗自己修持之力，欲了生死，须到业尽情空地位方可。否则纵令烦恼惑业断得只有一丝毫，亦不能了，喻如极小之沙子，亦必沈于水中，决不能自己出于水外。（增广文钞卷二复裘佩卿居士书二）</p>
<p><a name="a22"></a><span lang="EN-US" style="color:#333399">22．阿弥陀佛第十八愿的意义是什么？</span></p>
<p>阿弥陀佛于往劫中，发四十八愿，度脱众生。有一愿云，若有众生闻我名号，求生我国，乃至十念，若不生者，不取正觉。阿弥陀佛誓愿度生。若众生不求接引，佛亦无可奈何。倘志心称名，誓求出离娑婆者，无一不蒙垂慈摄受也。阿弥陀佛有大势力，能拔娑婆无底厕坑不赦牢狱之人，直下出离其中，悉皆安置于极乐本有家乡，令其入佛境界，同佛受用也。（增广文钞卷一与陈锡周居上书）</p>
<p><a name="a23"></a><span lang="EN-US" style="color:#333399">23．念念在净土才能往生吗？</span></p>
<p>念念在净土，方可往生，乃上品往生者之身分。若执定此义，以自求上品，何善如之。若执定此义，以教中下根人，则阻人胜进不浅。何以故。以彼必以为此法太高，遂以卑劣自居，不肯修持耳。（增广文钞卷一复濮大凡居士书）</p>
<p><a name="a24"></a><span lang="EN-US" style="color:#333399">24．没有信愿，能仗佛力往生吗？</span></p>
<p>平生绝无信愿者，临终决定难仗佛力。既云善恶俱时顿现，且无论阿弥陀佛四字不现者，不得往生。即现，亦不得往生。何以故。以不愿生故，以不求佛，因不得蒙佛接引故。华严经云，假使恶业有体相者，十方虚空不得容受。古德云，如人负债，强者先牵。心绪多端，重处偏坠。今善恶皆现，由无信愿，便不能奈恶业何矣。须知仗自力，则恶业有一丝毫，便不能出离生死，况多乎哉。</p>
<p>念佛一法，乃仗佛力出三界，生净土耳。今既不发愿，亦岂有信。（有真信者，必有切愿）信愿全无，但念佛名，仍属自力。以无信愿，故不能与弥陀宏誓，感应道交。若见思惑尽，或可往生。若全未断，及断未净尽，则业根尚在。何能即出轮迥。五祖戒，草堂青等，即是确证。须知去却信愿念佛，与宗家之参究无异。若得往生，则因果不相符契矣。蕅益云，得生与否，全由信愿之有无，品位高下，全由持名之深浅。乃铁案也。（增广文钞卷一复濮大凡居士书）</p>
<p>又念佛一法，要紧在有真信、切愿。有真信、切愿，纵未到一心不乱，亦可仗佛慈力，带业往生。若无信、愿，纵能心无妄念，亦只是人天福报。以与佛不相应故，固当注重于信愿求生西方也。（文钞续编卷上复又真师觉三居书）往生净土，固贵久修。然其所重，在乎决定不易之志愿耳。彼终身念佛，心常冀人天福报者，纵令精进，因其心愿尚恋此娑婆，何得有生极乐之望乎。固知信愿，实为吾人生西方大根据也。（文钞三编卷二复智圆居士书）</p>
<p>至汝先说但求不堕恶道即已，此言千万不可萌于心，形于口与笔。若有此念，便不得往生。往生全仗决定信愿。存此念，即无决定求生之心，有决定不生之心，其害非小。净土宗旨已失，何能得净土真实利益。至于化三一心念佛，誓生极乐，能生不生，皆不作念，至不生亦善，即是远离疑虑之心，乃学宗教家之说大话。汝若是法身大士，则此语方为实义。然法身大士欲利益凡夫，亦不可说此话。若是博地凡夫，又求生西方，说此话，则是胡说巴道，自误误人，害岂有极。千万不可依从，依之则往生无分。凡夫往生，全仗至心切念。彼一切付之无念，则何能感应道交。其感应道交者，全由至诚恳切之决定念。证无念者，则可说此话。未证无念说此话，皆成东坡临终之误。可不哀哉，可不痛哉。（文钞三编卷二复周智茂居士书七）</p>
<p><a name="a25"></a><span lang="EN-US" style="color:#333399">25．我不要信愿，只要念到一心不乱，不是也可以往生吗？</span></p>
<p>又无信愿，念至一心，无量无边之中，或可有一二往生。决不可以此为训，以断天下后世一切人往生净土之善根。何以故。以能仗自力，念至业尽情空，证无生忍者，举世少有一二。倘人各依此行持，置信愿而不从事。则芸芸众生，永居苦海，无由出离，皆此一言为之作俑也。而其人犹洋洋得意，以为吾言甚高。而不知其为断佛慧命，疑误众生之狂言也。哀哉。（世间善业，不出轮迥，若对信愿具足之往生净业，则彼善业，仍属恶业）。（增广文钞卷一复濮大凡居士书）</p>
<p><a name="a26"></a><span lang="EN-US" style="color:#333399">26．只有得一心不乱或念佛三昧，才能往生吗？</span></p>
<p>净土法门，犹如大海。长江大河亦入，杯水滴水亦入。证齐诸佛者，尚求往生。五逆十恶者，亦预末品。何得以得一心及三昧，而拒其未得者。但取法乎上，仅得其中。自己决志求生，唯当企及于此。若谓非此决不得生，是又自立科条，不依佛说矣。（增广文钞卷一三七之五一复永嘉某居士书三）</p>
<p><a name="a27"></a><span lang="EN-US" style="color:#333399">27．五逆十恶之流为什么也能往生？</span></p>
<p>又观无量寿佛经，下品下生章云，下品下生者，或有众生，作不善业。五逆十恶，具诸不善。如此愚人，应堕恶道，经历多劫，受苦无穷。临命终时，遇善知识，教称佛名。满十声已，灭罪往生。龙舒净土文中张善和，张钟馗等，即是其人。（增广文钞卷二与谢融脱居士书）</p>
<p>即五逆十恶之流，临终能生大惭愧，生大怖畏，志心念佛数声，随即命终者，亦得决定往生。以佛慈广大，专以度生为事。一念回光，即蒙摄受。所谓仗佛慈力，带业往生也。（增广文钞卷二复岳仙峤居士书）</p>
<p>下品下生，乃五逆十恶之极重罪人，由临终阿鼻地狱之相已现，生大恐怖，遇善知识教以念佛，由怖苦求救之心，猛切之极。虽所念无多，而一念心光感佛，故佛即垂接引以应之，遂得往生。<span lang="EN-US">(文钞三编卷一复恒惭法师书一)</span></p>
<p><a name="a28"></a><span lang="EN-US" style="color:#333399">28．我工夫浅薄，业力深厚，怎么能往生净土呢？</span></p>
<p>亦有愚人，知见狭劣。谓已工夫浅薄，业力深厚，何能即生。不知众生心性，与佛无二。五逆十恶，将堕地狱，遇善知识，教以念佛。或满十声，或止数声，随即命终，尚得往生。观经所说，何可不信。彼尚往生，况吾人虽有罪业，虽少工夫，校彼五逆十恶，十声数声，当复高超多多矣。何可自暴自弃，以致失此无上利益也。（增广文钞卷三乐清虹桥净土堂序）</p>
<p><a name="a29"></a><span lang="EN-US" style="color:#333399">29．什么念佛人多往生人少？</span></p>
<p>佛所说一切法门，虽高深玄妙，圆顿直捷，皆须断尽烦惑，方可了生脱死。若断而未尽，则尚不能了。况完全未断者乎。唯念佛法门，仗佛慈力。若有真信切愿，至诚念佛，无一不住生者。然念佛人多，往生人少者。以愚痴无知，只求来生人天福报，或不生惭愧，常行不孝不慈，不忠不义等事，心与佛背所致。过在自己，非佛不慈悲也。若其人未发心念佛前，曾作诸恶，今既念佛生大惭愧，痛改前非，则亦可决定住生。佛视众生犹如亲生儿女，儿女不依父母之教，父母无可奈何。众生若肯改过迁善念佛，佛决定于彼临终亲垂接引也。（文钞三编卷二复郑琴樵居士书）顾何以世间念佛人多，真能了生死者少。祗以念佛之人，无深信切愿，但求福报，希图来世富贵。不知希图来世富贵，譬如仰天射箭，力尽则还，非但无益，且有损也。即如今世念佛，感人天福报，有福报而无正智。以有福报故，则有势位富贵。以无正智故，则愚痴而不信因果。夫以不信因果之人，处势位富贵之地，如虎附翼，益增其恶。故福报愈大，造孽愈多。既造恶业，应受恶报。此所谓三世怨也。故念佛者，断不可存福报之心，当以猛利直前，往生西方，为了脱生死之妙法。（文钞三编卷四净土法门说要）</p>
<p><a name="a30"></a><span lang="EN-US" style="color:#333399">30．不识字念佛能往生吗？</span></p>
<p>往生不在识字不识字，只在有信愿与无信愿。有信愿决定往生，无信愿决不得往生。（续编卷上书第一百六五页‘复智乐居士书’）</p>
<p><a name="a31"></a><span lang="EN-US" style="color:#333399">31．盲聋喑哑等残疾人念佛能够往生吗？</span></p>
<p>凡有心者，皆堪作佛。何得谓盲聋喑哑不得往生。佛说八难中有盲聋喑哑，谓其难以入道而已。果能专精念佛，虽聋子不能听经，及善知识开示。瞎子不能看经，究有何碍。喑者无声，哑者不会说话，但能心中默念，亦可现生亲得念佛三昧，临终直登九品。何可云此等人不得往生。此等人不认真念佛，则不得往生。非此等人虽念佛亦不得往生也。至于残废缺手缺脚者，与此盲聋喑哑者同。此之说话，盖是误会往生论偈之所致也。偈云，大乘善根界，等无饥嫌名，女人及根缺，二乘种不生。乃是说西方极乐世界，是大乘善根人所生之世界，绝无有可以讥毁可以厌嫌之名字耳。下即列出议嫌之名数种，即女人六根不具足之人，及声闻缘觉之二乘人。故曰女人及根缺，二乘种不生。乃谓西方无有女人，与六根不完足人及小乘人，（西方虽有小乘人名字、然皆属发大乘心者、绝无不发大心之声闻缘觉人耳、）非指此世界之修行者说。无智慧人，认做此等人不得生西方，其错大矣。（文钞三编卷一复宗灵法师书）</p>
<p><a name="a32"></a><span lang="EN-US" style="color:#333399">32．念佛应念南无阿弥陀佛六字还是阿弥陀佛四字？</span></p>
<p>念佛宜念六字。或先念六字，至将毕则念四字。始终念四字，颇不宜。以南无二字，即皈依、恭敬、顶礼、度我等义。人每图快图多，故多有念四字者。常闻有人主张专修之益，只令人念四字，发愿礼佛，皆云不必，则完全一门外汉。只知自己做功夫，不知求佛慈悲力。净土法门，以信愿行三法为宗。彼只在行上讲究。而行又去却礼拜，其行便难十分恳切。久则涉于悠忽浮泛。（文钞三编卷一第二四一页‘复陈飞青居士书四’）</p>
<p>念佛宜六字。四字亦可。如初念则六字，念至半，或将止，则念四字。若始终不念南无，便为慢易。经中凡有称佛名处，无不皆有南无，何得自立章程。（文钞三编卷二复卓智立居士书四）</p>
<p><a name="a33"></a><span lang="EN-US" style="color:#333399">33．如何才能得到佛法实益？</span></p>
<p>余常谓欲得佛法实益，须向恭敬中求。有一分恭敬，则消一分罪业，增一分福慧。有十分恭敬，则消十分罪业，增十分福慧。若无恭敬而致亵慢，则罪业愈增，而福慧愈减矣。哀哉。（增广文钞卷一复邓伯诚居士书一）</p>
<p><a name="a34"></a><span lang="EN-US" style="color:#333399">34．在家人是不是念佛最方便？</span></p>
<p>念佛一法，乃背尘合觉，返本归元之第一妙法。于在家人分上，更为亲切。以在家人身在世网，事务多端。摄心参禅，及静室诵经等，或势不能为，或力不暇及。唯念佛一法，最为方便。早晚于佛前随分随力，礼拜持念，回向发愿。除此之外，行住坐卧，语默动静，穿衣吃饭，一切时，一切处，皆好念。但于洁净处，恭敬时，或出声，或默念，皆可。若至不洁净处，（如登厕等）或不恭敬时，（如睡眠洗浴等），但宜默念，不宜出声。非此时处不可念也。睡出声念，不但不恭敬，又且伤气，久则成病。默念功德，与常时一样。（增广文钞卷一复邓伯诚居士书二）</p>
<p><a name="a35"></a><span lang="EN-US" style="color:#333399">35．怎样才能专心念佛？</span></p>
<p>至谓欲心不贪外事，专念佛。不能专，要他专。不能念，要他念。不能一心，要他一心等。亦无奇特奥妙法则，但将一个死字，贴到额头上，挂到眉毛上。心常念曰，我某人从无始来，直至今生。所作恶业，无量无边。假使恶业有体相者，十方虚空，不能容受。宿生何幸，今得人身，又闻佛法。若不一心念佛求生西方，一气不来，定向地狱铁汤炉炭剑树刀山里受苦，不知经几多劫。纵出地狱，复堕饿鬼，腹大如海，咽细如针，长劫肌虚，喉中火然，不闻浆水之名，难得暂时之饱。从饿鬼出，复为畜生，或供人骑乘，或充人庖厨。纵得为人，愚痴无知，以造业为德能，以修善为桎梏，不数十年，又复堕落。经尘点劫，轮迥六道。虽欲出离，末由也已。能如是念，如上所求，当下成办。所以张善和，张钟馗，临终地狱相现，念佛数声，即亲见佛来接引往生。如是利益，一代时教，百千禹亿法门之所无者。（增广文钞卷一复邓伯诚居士书二）</p>
<p><a name="a36"></a><span lang="EN-US" style="color:#333399">36．如何学行？</span></p>
<p>善导和尚云，若欲学解，从凡夫地，乃至佛地，一切诸法无不当学。若欲学行，当择其契理契机之一法，专精致力。方能速证实益。否则经劫至劫，尚难出离。所谓契理契机之法，无过信愿持佛名号，求生西方。（增广文钞卷一复邓新安居士书）</p>
<p><a name="a37"></a><span lang="EN-US" style="color:#333399">37．念佛人怎样看待死亡？</span></p>
<p>况求生西方者，不可怕死。若今日即死，今日即生西方。所谓朝闻道，夕死可矣。岂可今日要死，且不愿死。既贪恋尘境，不能放下。便因贪成障，净土之境不现，而随业受生于善恶道中之境便现。境现，则随业受生于善恶道中矣。往生西方，便成画饼。故修西方人，今日死也好，再活一百二十岁死也好。一切任彼前业，不去妄生计校。倘信愿真切，报终命尽，便即神超净域，业谢尘劳。莲开九品之花，佛授一生之记矣。（增广文钞卷一复高邵麟居士书一）</p>
<p><a name="a38"></a><span lang="EN-US" style="color:#333399">38．什么是摄心念佛？</span></p>
<p>至于念佛，心难归一。当摄心切念，自能归一。摄心之法，莫先于至诚恳切。心不至诚，欲摄莫由。既至诚已，犹未钝一，当摄耳谛听。无论出声默念，皆须念从心起，声从口出，音从耳入。（默念虽不动口，然意地之中，亦仍有口念之相，）心口念得清清楚楚，耳根听得清清楚楚，如是摄心，妄念自息矣。如或犹涌妄波，即用十念记数，则全心力量，施于一声佛号虽欲起妄，力不暇及。此摄心念佛之究竟妙法，在昔宏净土者，尚未谈及。以人根尚利，不须如此，便能归一故耳。（印光）以心难制伏，方识此法之妙。盖屡试屡验，非率尔臆说。愿与天下后世钝根者共之，令万修万人去耳。所谓十念记数者，当念佛时，从一句至十句，须念得分明，仍须记得分明。至十句已，又须从一句至十句念，不可二十三十。随念随记，不可掐珠，唯凭心记，若十句直记为难，或分为两气，则从一至五<span lang="EN-US">，从六至十。若又费力，当从一至三，从四至六，从七至十，作三气念。念得清楚，记得清楚，听得清楚，妄念无处著脚，一心不乱，久当自得耳。须知此之十念，与晨朝十念，摄妄则同，用功大异。晨朝十念，仅一口气为一念。不论佛数多少。此以一句佛为一念。彼唯晨朝十念则可，若二十三十，则伤气成病。此则念一句佛，心知一句。念十句佛，心知十句。从一至十，从一至十，纵日念数万，皆如是记。不但去妄，最能养神。随快随慢，了无滞碍。从朝至暮，无不相宜。较彼掐珠记数者，利益天殊。彼则身劳而神动，此则身逸而心安。但作事时，或难记数，则恳切直念。作事既了，仍复摄心记数。则憧憧往来者，朋从于专注一境之佛号中矣。大势至谓都摄六根，净念相继，得三摩地，斯为第一。利根则不须论。若吾辈之钝根，舍此十念记数之法，欲都摄六根，净念相继，大难大难。又须知此摄心念佛之法，乃即浅即深，即小即大之不思议法。但当仰信佛言，切勿以己见不及，遂生疑惑，致多劫善根，由兹中丧，不能究竟亲获实益，为哀也。掐珠念佛，唯宜行住二时。若静坐养神，由手动故，神不能安，久则受病。此十念记数，行住坐卧皆无不宜。卧时只宜默念，不可出声。若出声，一则不恭，二则伤气，切记切记。（增广文钞卷一复高邵麟居士书四）</span></p>
<p><a name="a39"></a><span lang="EN-US" style="color:#333399">39．一天中有不念时，有发愿时，会不会使念佛间断夹杂？</span></p>
<p>纵令一念万念，不妨日有起止。若谓有不念时，有发愿时，便成间断夹杂，便难成办。试问此一心念者，亦曾见色闻声，著衣吃饭，举手动足，与否。若有，彼既不间断夹杂，此何独间断夹杂。若无，除非法身大士。然法身大士，端居一处，而现身尘刹。其间断夹杂，将不胜其多矣。心具众理，应万事，岂止佛愿同时而已，约常途修持，发愿当在朝暮。亦有念佛一进毕，即发愿者，阁下深通性相，谓佛念，求生念，不能两具，似于事事无碍之圆理，未能彻信。又谓有则此念当剖为二，一半归佛，一半归愿，如此，一人应成两佛。阁下于日用之中，眼见色时，耳鼻舌身意，便不闻声及缘法等耶。若一时并行不悖，何独于此而疑之。须知一念心体，其用无量。八识非一心之体用乎，彼既不成八佛，此何以成两佛也耶。（增广文钞卷一复濮大凡居士书）</p>
<p><a name="a40"></a><span lang="EN-US" style="color:#333399">40．善导所示专杂二修是什么？</span></p>
<p>善导和尚系弥陀化身，有大神通，有大智慧。其宏阐净土，不尚玄妙，唯在真切平实处，教人修持。至于所示专杂二修，其利无穷。专修谓身业专礼，（凡围绕及一切处身不放逸皆是。）口业专称，（凡诵经咒，能志心回向，亦可名专称，）意业专念。如是则往生西方，万不漏一。杂修谓兼修种种法门，回向往生。以心不纯一，故难得益，则百中希得一二，千中希得三四往生者。此金口诚言，千古不易之铁案也。（增广文钞卷一复永嘉某居士昆季书）</p>
<p><a name="a41"></a><span lang="EN-US" style="color:#333399">41．若不研究经典，遍参知识，怎么知道该不该学净土法门？</span></p>
<p>今代为答曰，吾已遍研教理，普亲诸圣，故能如是。岂寻常所谓研究亲近者哉。何以言之。净土法门，释迦弥陀之所建立也。文殊普贤之所指归也。马鸣龙树之所弘扬也。匡庐，天台，清凉，永明，莲池，蕅益之所发挥倡导，以普劝夫若圣若凡或愚或智也。此诸菩萨大士，于千百年前，早已为吾遍研藏教，特地拣出此不断惑业，得预补处，即此一生，定出樊笼，至圆至顿，至简至易，统摄禅教律而高出禅教律，即浅即深，即权即实，殊特超越天然妙法也。吾信仰佛祖，以古为师。岂不如亲近今时知识之为愈乎。华严一经，王于三藏，末后一著，归重愿王。华藏海众，悉证法身，咸求往生，企圆佛果。吾何人斯，敢不景从。舍尔狂心，力行斯道。功德利益，当自证知。何待遍参，方为知法哉。（增广文钞卷一三七之五一复永嘉某居士书一）</p>
<p><a name="a42"></a><span lang="EN-US" style="color:#333399">42．念佛怎样回向？</span></p>
<p>念佛回向，不可偏废，回向即信愿之发于口者。然回向祗宜于夜课毕，及日中念佛诵经毕后行之。念佛当从朝至暮不间断。其心中但具愿生之念，即是常时回向。若夫依仪诵文回向，固不得常常如是。（增广文钞卷一三七之五一复永嘉某居士书四）</p>
<p>每日功课回向，一一当与法界众生。若此功课为此，彼功课为彼，亦非不可。然必又有普回向之愿，方为与三种回向相合。三种回向者，一回向真如实际，心心契合。二回向佛果菩提，念念圆满。三回向法界众生，同生净土。（增广文钞卷二复永嘉某居士书九）</p>
<p>回向者，以己所修念诵种种各功德，若任所作，则随得各种之人天福报。今将所作功德得人天福报之因，回转归向于往生西方极乐世界，以作超凡入圣，了生脱死，以至将来究竟成佛之果。不使直得人天之福而已。用一回字，便见其有决定不随世情之意。用一向字，便见其有决定冀望出世之方。所谓回因向果，回事向理，回自向他也。所作功德，人天因也。回而向涅槃之果。所作功德，生灭事也。回而向不生不灭之实相妙理。所作功德，原属自行。回而向法界一切众生。即发愿立誓，决定所趋之名词耳。有三种义，一，回向真如实际，心心契合。此即回事向理之义。二，回向佛果菩提，念念圆满。此即回因向果之义。三，回向法界众生，同生净土。此即回自向他之义。回向之义，大矣哉。回向之法虽不一，然必以回向净土，为唯一不二之最妙法。以其余大愿，不生净土，每难成就。若生净土，无愿不成。以此之故，凡一切所作功德，即别有所期，亦必须又复回向净土也。（文钞三编卷二复愚僧居士书）</p>
<p><a name="a43"></a><span lang="EN-US" style="color:#333399">43．超凡入圣了生脱死有秘诀吗？</span></p>
<p>念佛人以真切之信愿，持万德之洪名。喻如杲日当空，行大王路。不但魑魅魍魉，划踪灭迹。即歧途是非之念，亦无从生。推而极之，不过曰，念至功纯力极，则全心是佛，全佛是心，心佛不二，心佛一如而已。此理此行，唯恐人之不知，不能合佛普度众生之愿。岂秘而不传，独传于汝乎。若有暗地里口传心受之妙诀，即是邪魔外道，即非佛法。然（印光）实有人所不得而已所独得之诀，不妨由汝之请，以普为天下之诸佛子告。其诀唯何，曰诚，曰恭敬。此语举世咸知，此道举世咸昧。（印光）由罪业深重，企消除罪业，以报佛恩。每寻求古德之修持懿范。由是而知诚与恭敬，实为超凡入圣了生脱死之极妙秘诀。故常与有缘者谆谆言之。（增广文钞卷一三七之五一复永嘉某居土书五）</p>
<p><a name="a44"></a><span lang="EN-US" style="color:#333399">44．我想见佛可以吗？</span></p>
<p>又现在见佛之志，可谓真切。然此事颇不容易。当以都摄六根，净念相继，以期一心不乱，为决定主宰。于未得一心前，断断不萌见佛之念。能得一心，则心与道合，心与佛合。欲见即可顿见。不见亦了无所碍。倘急欲见佛，心念纷飞。欲见佛之念，固结胸襟，便成修行大病。久之，则多生怨家，乘此躁妄情想，现作佛身，企报宿怨。自己心无正见，全体是魔气分，一见便生欢喜。从兹魔入心腑，著魔发狂。虽有活佛，亦未如之何矣。但能一心，何须预计见佛与否。一心之后，自知臧否。不见固能工夫上进，即见更加息心专修。断无误会之咎，唯有胜进之益。（增广文钞卷一六十之六六复永嘉周群铮居士书）</p>
<p><a name="a45"></a><span lang="EN-US" style="color:#333399">45．请问信愿行三法是什么关系？</span></p>
<p>（附来书）鄙人信从净土，已决定奉行，而于愿行两字，尚须乞教，愿与行是否两种分运，抑须同运，一，若以两种而论，则念佛时先发愿求生，如慈云十念求生文然后再念，惟念佛时只存心外无佛佛外无心之旨，心口如一，历历而转，于念念中但存这么念，并亦无求生之愿，而依此念法往生均属上品，此是照彻悟禅师之语，二，若以愿行同运而论，则念佛时声声如婴儿堕水急呼母救，此杭州玉峰禅师之说，又若坚密大师云，六字洪名，念念之间，欣厌具足，与玉峰师说正同，惟以上两说，第一说所云，念佛时似少恳切之旨，蕅益大师曾云，求生净土，全赖信愿，若无信愿，则虽念至风吹不入，雨打不湿，如银墙铁壁，亦无得生之理，然则虽念到一心不乱，恐未能十足稳当，照第二说所云，虽念佛时愿行具足，而念念之间，心中多存一愿，则于一心不乱，似又嫌不纯，近时杭僧口口师亦以不能兼顾，不能不顾为虑，玉峰有用兵之喻，末学纯根未明究竟，想高贤必有确论以作后学津梁。</p>
<p>净土法门，以信愿行三法为宗。如鼎三足，缺一不可。阁下既已笃修净业，信之一字，谅已全体担荷，究竟无疑矣。至于愿行二法，似犹有彼此对待之执，不能融会贯通。致于圆融无碍法中，生起许多障碍。俾彻悟坚密澫益三大师之普照万汇圆满月光，祗因一丝当目，便成分隔矣。惜哉。今谓真念佛人，当念佛时，信愿行三，全体具足。如子忆母，其间断无狐疑不信，与不愿见母之念头可得。说甚同运分运，说甚愿存则一心不纯。原是一个，何得头上安头，以不能兼顾及不能不兼顾为虑。观阁下之所说，与某僧之论，皆实未能著实从事，乃于未发足前，先拟议到家景象。故于古人对治分别之法言，反生出种种分别。试问心外无佛，佛外无心，不恳切而能然乎，无信愿而能然乎。彻悟坚密二师之语虽有异，而意实相资而相成。认做分运同运，可谓无择法眼。至于澫益所说，乃是为一辈倚傍宗门，念自性弥陀，生唯心净土，及不依净土宗旨而修，但以念至一心不乱为究竟极则事者之法药也。何可引此净宗门外之事，以例信愿具足之真修，致门径混滥也。此上约理通说也。若约事别说，发愿当于朝暮念佛毕时，（晨朝十念，亦先念佛后发愿）或用小净土文。若身心有暇，宜用莲池大师新定净土文。此文词理周到，为古今冠。须知发愿读文，乃令依文发愿耳。非以读文一遍，即为发愿也。除朝暮发愿外，一切时但以至诚恳切念佛即已。（增广文钞卷一拟答某居士书（附某居士原书））</p>
<p><a name="a46"></a><span lang="EN-US" style="color:#333399">46．请问观想念佛要注意什么？</span></p>
<p>念佛一法，约有四种。所谓持名，观像，观想，实相。就四法中，唯持名一法，摄机最普，下手最易，不致或起魔事。如欲作观，必须熟读观经。深知是心作佛，是心是佛，及心净佛现，境非外来。唯心所现，不生取著。既不取著，则境益深妙，心益精一。能如是，则观想之益，殊非小小。如观境不熟，理路不清。以躁妄心，急欲境现。此则全体是妄，与佛与心，皆不相应，即伏魔胎。因兹妄欲见境，心益躁妄，必致惹起多生怨家，现作境界。既最初因地不真，何能知其魔业所现。遂大生欢喜，情不自安。则魔即附体，丧心病狂。纵令活佛现身救度，亦末如之何矣。须自量根性，勿唯图高胜，以致求益反损也。善导和尚云，末法众生，神识飞扬，心粗境细，观难成就。是以大圣悲怜，特劝专持名号。以称名易故，相续即生。诚恐或有不善用心，致入魔境也。宜自详审。又志诚恳切，亦消除躁妄魔境之一妙法也。宜竭尽心力以行之，则幸甚。（增广文钞卷一复吴希真居士书一）</p>
<p><a name="a47"></a><span lang="EN-US" style="color:#333399">47．念佛先要参念佛的是谁吗？</span></p>
<p>（附来书）雨木念佛十年，略知旨趣。窃谓灵峰，梦东诸大师，及我师文钞，所示念佛方法，大抵皆就愚夫愚妇通途立说。若吾辈能通文字，心思复杂之人，仍用彼愚夫愚妇之念佛方法，断断不能往生净土。鄙意以为念佛求生之人，当先求知念佛的是谁，盖既见主人翁，则念佛方有用处，往生方有把握。不特念佛应当如是，即念经持咒，亦何莫不然。今人动谓老实念佛，死心念佛，即可往生。不知苟不能识得念佛的是谁，则念佛何能老实，何能死心。纵使日夜十万声，于生死有何相干哉。有以古人多专主持名，不参是谁相诘者，雨木曰，此乃古德罢参以后之事，初心非可效法也。雨木见今日念佛之人，十九不明此旨，实可哀愍。尝时时苦口劝人，而居士中竟有谓我为邪见者。佛法真义，沉晦至此，曷胜痛叹。兹特披陈所怀，敬求印证，并乞详加阐示，众生之幸，非仅雨木一人之幸也。</p>
<p>详观来书，不胜钦佩。阁下欲令一切人亲见本来，直登上品，观经所谓读诵大乘，解第一义，发菩提心，劝进行者，其阁下之谓乎。虽然，说法当须观机，若不察机，妄投法药，则与庸医以药杀人无异。须知禅净二宗，归元是一，修法各别。禅以彻见本来面目为宗，净以信愿念佛求生为宗。使世皆上根，则阁下所说，诚为有益。而上根甚少，中下甚多，不教以信愿求生，而教以参究是谁，参而得之，固为大幸，尚须重发切愿，以求往生。若参而不得，以心中常存一不知是谁不能往生之念，则断无与佛感应道交，亲蒙接引之事矣。而今之参者，其能真到大彻大悟地位者有几。夫知念佛的是谁者，乃大彻大悟明心见性也。勿以余人论，即阁下亦未曾到此地位。何以知阁下未到，以到则决不敢说灵峰梦柬为就愚夫愚妇立说，而不知是谁，即老实念，死心念，亦不得名为老实死心，纵使日夜十万，于生死有何相干，及谓古人专主持名为罢参后事，初心不可效法等语。由是言之，阁下之心，实欲自利利人，阁下之语，实为自误误人矣。切请缄默莫说，否则如来普度众生之一大法门，被阁下关塞锢蔽，莫由开通，其罪当与谤佛谤法谤僧相等，可不慎乎。阁下之见，以不知契理契机之所以然，妄执利上根之法，而普劝一切修习，遂成偏执谬见。以不合机之法，妄行劝修，谓为佛法真义。光虽庸劣，敢与阁下同陷谤佛谤法谤僧之咎，而妄为赞许乎哉。如谓不然，祈付丙丁，各行各道即已，光岂能强阁下舍己所学而从我乎。不过以阁下见问不得不直贡愚诚耳，祈洞察是幸。（增广文钞卷一复汪雨木居士书（附来书））</p>
<p><a name="a48"></a><span lang="EN-US" style="color:#333399">48．可以教小儿念佛吗？</span></p>
<p>小儿甫能言，即教以念南无阿弥陀佛，及南无观世音菩萨名号。即令宿世少栽培，承此善力，必能祸消于未萌，福臻于不知。而关煞病苦等险难，可以无虑矣。稍知人事，即教以忠恕仁慈，戒杀放生，及三世因果之明显事迹。俾习以成性。在儿时不敢残暴微细虫蚁，长而断不至作奸作恶，为父母祖先之辱。（增广文钞卷二复永嘉某居士书一<span lang="EN-US">(一至书九)）至于幼时，又须以因果报应之事，与净土法门之利益，于学堂回时，谆谆训诲。则子女现时蒙念佛之益，必能免意外之虞。将来以为立家立业，及灭罪得福之本。（增广文钞卷二复永嘉某居士书三）</span></p>
<p><a name="a49"></a><span lang="EN-US" style="color:#333399">49．如果不知道佛和净土之所以然，我为什么要信佛念佛呢？</span></p>
<p>令友某君，对于佛学种种情见。及复阁下书，虽数百言。只因因果，空有，事理，性相，混乱。致于金刚，于净土，悉皆不依佛祖诚言生信。妄自违理究理。欲为出格之大智慧人，不肯堕于愚夫愚妇之窠臼。而自谓为理障，实则是业障于心。如盲睹日，了不见其光相。尚谓见者为妄。岂不大可哀哉。此种知见，诚不易破。况（光）之所说，语涉支离，理难彻透。固当愈滋疑议，有损无益矣。欲不奉命，恐或见责。且作塞责之计，而妄评之。祈勿致于某君。否则撕裂践踏，或所不免。若以光之文论，则适当其宜。若以其中所说，不是引经之文，便是宗经之义。而字又为世间至宝，被彼践踏。不但彼自获罪不浅，阁下与（光），亦复获罪不浅也。今代为复曰，谛观来书，种种议论。一言以蔽之，曰以凡夫知见妄测佛智而已。且吾人从生至死，内而身心，外而境界，何一能知其所以然。从自有知识以来，见前人之所为，而自亦为之。遂得身体成立，诸事顺适，身心安乐。从生至死，受用自在。若如来谕，已不知佛之所以然，及净土之所以然。虽佛祖诚言，亦不肯因之生信。推是以求，阁下终日吃饭，终日穿衣。其充饥御寒之所以然，为知也，否也。若道知，则知者为谁，请的的指出。若指不出，犹依前人成规穿衣吃饭，何于了生死第一妙法，必企其先知所以然而生信，断不肯因佛祖之诚言而生信耶。又阁下有病，须服药者。为先遍阅本草脉诀，知其药性病原，方始按病立方，而后服药耶。为即请良医诊脉，立即服药耶。若立即服药，则治病与学佛相悖矣。纵令遍阅本草脉诀，知其药性病原。亦与学佛相悖。何以故。本草脉诀，系前人之成言。汝未能亲见，何可取信。若谓本草脉诀之言，不可不信。则佛祖善知识之言，何以皆不生信，必欲自见方信耶。如汝知见，刻实论之。当先见某药走某经，治某病，方肯开方服药。断不肯依本草脉诀所说，以开方服药。何以故，以未见故。今充饥御寒治病之所以然未见，而即穿衣吃饭服药。佛与净土之所以然，己未亲见，纵佛祖诚言，皆不生信者，此何故也。一则以性命相关，虽不知不敢不如是行。一则以高明自诩，必彻见方肯修持其法。古今来几多出格豪杰，由此知见，毕生不沾佛法实益。彼谓为愚夫愚妇者，初亦不知。而能依前人成规，颛蒙念佛。因兹潜通佛智，暗合道妙。遂得带业往生，及断惑往生者。将见悉证佛果，况徒知之而已乎。而此种自命出格者，因疑生谤，将从劫至劫，长堕恶道。被彼愚夫愚妇念佛往生者之所怜悯，欲垂救援亦不可得。何也，以宿世之不信恶业所障也。阁下之智，如干将莫邪，切玉如泥。以不善用其智，如以干将莫邪切泥，则泥无所成，徒损锋铓。可不哀哉。佛法乃心法，非世间一切法所能喻。其喻者，不过令人会其义。何得死执其事，而敌体论之。举扇喻月，动树训风。必于扇上求光明，于树上求披拂。是尚得名为智乎。梦境是假的，因果是真的。亦不妨以梦境喻因果，悉令敌体相符。何也，妄心是因，梦境是果。若无妄心，决无梦境。此决定不易之论也。善恶及修持之心之事是因，得善恶及修持之果报是果。阁下为信也，否也。妄心为梦因，则得梦境。念佛之心为佛因，则近之即得往生西方，远之毕竟圆成佛道。是滋君之疑也，抑起君之信也。佛为究竟有无且置。阁下必欲致诘佛之有无，且问阁下自己毕竟是有是无。若谓是无，此一上络索，是谁述说。若谓是有，请的的指出其述说者。语言，系喉舌与识心相即而有文字，亦识心手笔运动而现。二者皆不出色受想行识五蕴之外，皆非阁下自己。离此五法指得出，许阁下问佛究竟有无为大智慧问。若指不出自己之有无，欲先知佛为有无，乃狂妄无谓之问，非切已穷理之问也。佛毕竟是有，因汝凡情末涤，决不能见。阁下自己亦是有，因汝五蕴未空，亦不能离色受想行识，的的指出也。金刚经令发菩提心菩萨，发心度尽一切众生，令其皆证无余涅槃，而不见有一众生得灭度者。不住色声香味触法而行布施。布施为六度万行之首，举布施则持戒忍辱精进禅定智慧，乃至万行，皆当不住色声香味触法而修。此经文略，唯举布施以该其余。应无所住而生其心，无我人众生寿者相，修一切善法。如上所说，且道是有相耶，是无相耶。如此广大光明之相，逼塞太虚，而谓之为无，是何异于生盲乎哉。其言无一众生得度，不住相，无相，无所住者，欲人不滞凡情圣见之执著相耳。其言度尽众生，行布施，生心，修善法，欲人称性修习自利利他之法，以期自他同得圆满菩提而后已。不于此中著眼，妄执无相为究竟。与酗酒糟汉同一知见，尚得谓有智慧人乎。信有何难起，疑有何难去。汝决定不肯起，决定不肯去。虽佛亲与之说法，亦无如之何，况吾侪具缚凡夫乎。欲知佛之虚实，净土文，西归直指，所论之理，所载之事，何不于此起信断疑。将谓此种言论事迹，皆系妄造谣言。不堪寓目乎。若作此见，则灵魂决定不堕余五道，唯在阿鼻地狱，尽未来际。长享随心所现之镬汤炉炭剑树刀山，种种自在受用之乐境耳。其为乐也，莫能喻焉。必欲知佛虚实，虽净土文西归直指所说，皆非实，唯自己亲见亲证方为实。今有一事相问，汝须直心相酬，不得含糊躲托。北通州王铁珊者，前清曾作广西藩台，其时广西土匪甚多，彼于作兵备道时，即设计剿灭，所杀甚多。四年前得病甚重，一合眼即见在黑屋中。其屋甚大，又甚黑。其鬼无数，皆来逼迫，遂即惊醒。久则复合眼，其境仍如是，复惊醒。三昼夜不敢合眼。其人已奄奄一息。其妻因谕之曰，你如此只么样好。你念南无阿弥陀佛巴，念佛总会好。铁珊一闻此言，遂拌命念。未久，即睡著，遂睡一大觉，了无境界可得，而病亦渐渐痊愈矣。因长斋念佛。铁栅前年与陈锡周来山，亲与（光）说耳。设阁下当此境，为先知佛之虚实而后念耶，为一闻即念耶。若此时不暇究虚实而即念，则现在何得并前人与人示虚实之言论事迹，概指为妄。唯求于仲，援救此徜恍迷离之心境，而欲涕泣求之耶。富贵尚能如敝屣，何不以执著亦作敝屣，净尽弃之乎。汝将谓此知见为入道之门耶，不知乃堕阿鼻地狱之达道也。以梦喻佛者，妄心为因，梦境为果。喻念佛为因，往生见佛为果。何可以金刚六喻为证。夫世间语言文字，虽是一字一事，不妨尊卑并诠，美恶兼训。即如子之一字，称夫子亦好单用，称平人亦好单用，称儿子亦好单用。须必以文定义，断不能将称夫子者，亦作儿子训也。佛国为梦境，须待阁下成佛以后说。此刻就说，则唯损无益矣。事理性相空有因果混而不分。但可学愚夫愚妇，颛蒙念佛，须致恭致敬，唯诚唯恳。久而久之，业消智朗，障尽福崇。此种疑心，彻底脱落。则佛之有无，己之有无，入佛之门径，彼岸之确据，何待问人。若不专心致志念佛，而于别人口里讨分晓，亦与看金刚经，而不知实相。看净土文，西归直指，而不生信心。以业障于心，不能领会。如盲睹日，日固在天，睹固在眼，其不见光相，与未睹时无异也。倘复其明，则一睹即见光相矣。念佛一法，乃复明之最切要法。欲见实相之相，当竭诚于此法，必有大快所怀之时矣。真我欲亲见，非大彻大悟不可。欲证，非断惑证真不可。欲圆证，非三惑净尽，二死永亡不可。若论所在，则阁下之长劫输回，及现今之违理致诘，皆承真我之力而为之。以背觉合尘，故不得真实受用。譬如演若之头，衣里之珠，初未尝失，妄生怖畏，妄受穷困耳。念佛人临终蒙佛接引，乃生佛感应道交。虽不离想心，亦不得谓独是想心所现，绝无佛圣迎接之事。心造地狱，临终则地狱相现。心造佛国，临终则佛国相现。谓相随心现则可，谓唯心无境则不可。唯心无境，须是圆证唯心之大觉世尊说之，则无过。阁下若说，则堕断灭知见，是破坏如来修证法门之邪说也。可不慎诸。一一具说，太费笔墨。知一反三，当无遗义矣。（增广文钞卷二复顾显微居士书）</p>
<p><a name="a50"></a><span lang="EN-US" style="color:#333399">50．请问什么叫禅、净，以及有禅和有净？</span></p>
<p>答，禅者，即吾人本具之真如佛性，宗门所谓父母未生以前本来面目。宗门语不说破，令人参而自得，故其言如此。实即无能无所，即寂即照之离念灵知，纯真心体也。（离念灵知者、了无念虑、而洞悉前境也）。净土者，即信愿持名，求生西方。非偏指唯心净土，自性弥陀也。有禅者，即参究力极，念寂情亡，彻见父母未生前本来面目，明心见性也。有净土者，即真实发菩提心，生信发愿，持佛名号，求生西方也。禅与净土，唯约教约理。有禅有净土，乃约机约修。教理则恒然如是，佛不能增，凡不能减。机修须依教起行，行极证理，使其实有诸己也。二者文虽相似，实大不同。须细参详，不可笼侗。倘参禅未悟，或悟而未彻，皆不得名为有禅。倘念佛偏执唯心而无信愿。或有信愿而不真切，悠悠泛泛，敷衍故事。或行虽精进，心恋尘境。或求来生生富贵家，享五欲乐。或求生天，受天福乐。或求来生，出家为僧，一闻千悟，得大总待，宏扬法道，普利众生者。皆不得名为有净土矣。（增广文钞卷二净土决疑论）</p>
<p><a name="a51"></a><span lang="EN-US" style="color:#333399">51．请问永明禅净四料简的含义？</span></p>
<p>有禅有净土，犹如戴角虎，现世为人师，来生作佛祖者。其人彻悟禅宗，明心见性。又复深入经藏，备知如来权实法门。而于诸法之中，又复唯以信愿念佛一法，以为自利利他通途正行。观经上品上生，读诵大乘，解第一义者，即此是也。其人有大智慧，有大辩才。邪魔外道，闻名丧胆。如虎之戴角，威猛无俦。有来学者，随机说法。应以禅净双修接者，则以禅净双修接之。应以专修净土接者，则以专修净土接之。无论上中下根，无一不被其泽，岂非人天导师乎。至临命终时，蒙佛接引，往生上品。一弹指顷，华开见佛，证无生忍。最下即证圆教初住。亦有顿超诸位，至等觉者。圆教初住，即能现身百界作佛。何况此后，位位倍胜，直至第四十一等觉位乎。故曰，来生作佛祖也。</p>
<p>无禅有净土，万修万人去，若得见弥陀，何愁不开悟者。其人虽未明心见性，却复决志求生西方。以佛于往劫，发大誓愿，摄受众生，如母忆子。众生果能如子忆母，志诚念佛，则感应道交，即蒙摄受。力修定慧者，固得往生。即五逆十恶，临终苦逼，发大惭愧，称念佛名，或至十声，或止一声，直下命终，亦皆蒙佛化身，接引往生。非万修万人去乎。然此虽念佛无几，以极其猛烈，故能获此巨益。不得以泛泛悠悠者，校量其多少也。既生西方，见佛闻法，虽有迟速不同。然已高预圣流，永不退转。随其根性浅深，或渐或顿，证诸果位。既得证果，则开悟不待言矣。所谓若得见弥陀，何愁不开悟也。</p>
<p>有禅无净土，十人九蹉路，阴境若现前，瞥尔随他去者。其人虽彻悟禅宗，明心见性。而见思烦恼，不易断除。直须历缘煆练，令其净尽无余，则分段生死，方可出离。一毫未断者，姑勿论。即断至一毫未能净尽，六道输回依旧难逃。生死海深，菩提路远。尚未归家，即便命终。大悟之人，十人之中，九人如是。故曰，十人九蹉路。蹉者，蹉跎。即俗所谓担阁也。阴境者，中阴身境。即临命终时，现生及历劫，善恶业力所现之境。此境一现，眨眼之间，随其最猛烈之善恶业力，便去受生于善恶道中，一毫不能自作主宰。如人负债，强者先牵。心绪多端，重处偏坠。五祖戒再为东坡，草堂清复作鲁公，此犹其上焉者。故曰阴境若现前，瞥尔随他去也。阴，音义与荫同，盖覆也。谓由此业力，盖覆真性，不能显现也。瞥，音撇，眨眼也。有以蹉为错，以阴境为五阴魔境者，总因不识禅及有字，故致有此胡说巴道也。岂有大彻大悟者，十有九人，错走路头，即随五阴魔境而去，著魔发狂也。夫著魔发狂，乃不知教理，不明自心，盲修瞎练之增上慢种耳。何不识好歹以加于大彻大悟之人乎。所关甚大，不可不辩。</p>
<p>无禅无净土，铁床并铜柱，万劫与千生，没个人依怙者。有谓无禅无净，即埋头造业，不修善法者，大错大错。夫法门无量，唯禅与净，最为当机。其人既未彻悟，又不求生。悠悠泛泛，修余法门。既不能定慧均等，断惑证真。又无从仗佛慈力，带业往生。以毕生修持功德，感来生人天福报。现生既无正智，来生即随福转，耽著五欲，广造恶业。既造恶业，难逃恶报。一气不来，即堕地狱。以洞然之铁床铜柱，久经长劫，寝卧抱持，以偿彼贪声色，杀生命等，种种恶业。诸佛菩萨，虽垂慈愍，恶业障故，不能得益。昔人谓修行之人，若无正信求生西方，泛修诸善，名为第三世怨者，此之谓也。盖以今生修行，来生享福，倚福作恶，即获堕落。乐暂得于来生，苦永贻于长劫。纵令地狱业消，又复转生鬼畜。欲复人身，难之难矣。所以佛以手拈土，问阿难曰，我手土多，大地土多。阿难对佛，大地土多。佛言，得人身者，如手中土。失人身者，如大地土。万劫与千生，没个人依怙，犹局于偈语，而浅近言之也。</p>
<p>夫一切法门，专仗自力。净土法门，专仗佛力。一切法门，惑业净尽，方了生死。净土法门，带业往生，即预圣流。永明大师，恐世不知，故特料简，以示将来。可谓迷津宝筏，险道导师。惜举世之人，颟顸读过，不加研穷。其众生同分恶业之所感者欤。（增广文钞卷二净土决疑论）</p>
<p><a name="a52"></a><span lang="EN-US" style="color:#333399">52．念佛可以求来生人天福报吗？</span></p>
<p>凡诵经、持咒，礼拜、忏悔，及救灾、济贫，种种慈善功德，皆须回向往生西方。切不可求来生人天福报，一有此心，便无往生之分。而生死未了，福愈大则业愈大，再一来生，难免堕于地狱、饿鬼、畜生、之三恶道中。若欲再复人身。再遇净土即生了脱之法门，难如登天矣。佛教人念佛求生西方，是为人现生了生死的。若求来生人天福报，即是违背佛教。如将一颗举世无价之宝珠，换取一根糖吃，岂不可惜。愚人念佛，不求生西方，求来生人天福报，与此无异。（文钞续编卷上一函遍复）</p>
<p><a name="a53"></a><span lang="EN-US" style="color:#333399">53．念佛可以涉入禅家参究一路吗？</span></p>
<p>念佛之人，不可涉于禅家参究一路。以参究者，均不注重于信愿求生。纵然念佛，只注重看念佛的是谁，以求开悟而已。若生西方，无有不开悟者。若开悟而惑业净尽，则可了生死。若惑业未尽，则不能仗自力了生死。又无有信愿，则不能仗佛力了生死。自力佛力，两皆无靠，欲出轮回，其可得乎。须知法身菩萨，未成佛前，皆须仗佛威力。何况业力凡夫，侈谈自力，不仗佛力。其语虽高超，其行实卑劣。佛力自力之大小，何止天渊之别，愿同人悉体此义。（文钞续编卷上一函遍复）</p>
<p><a name="a54"></a><span lang="EN-US" style="color:#333399">54．我念佛可以求来生出家为僧住持佛法吗？</span></p>
<p>若是已断见思，已了生死，乘大愿轮，示生浊世，上宏下化，度脱众生者，则可。若或虽有智愿，未断见思。纵能不迷于受生之初，亦复难保于毕生多世。以虽能宏法，未证无生，情种尚在，遇境逢缘，难免迷惑。倘一随境迷，则能速觉悟者，万无一二。从迷入迷，不能自拔，永劫沉沦者，实繁有徒矣。如来为此义故，令人往生净土，见佛闻法，证无生忍。然后乘佛慈力，及己愿轮。回入娑婆，度脱众生。则有进无退，有得无失矣。未断见思，住此宏法，他宗莫不如是，净宗断断不许也。（增广文钞卷二净土决疑论）</p>
<p><a name="a55"></a><span lang="EN-US" style="color:#333399">55．修净土人需要禅家开示吗？</span></p>
<p>净土法门，以信愿行三法为宗，有信愿，无论行之多少浅深，皆得往生。无信愿，即到能所两忘，根尘迥脱之地步，亦难往生。以真证到能所两忘，根尘迥脱之实理，便可自力了生死，则不必论。若但有工夫见此理，尚未实证，若无信愿，亦难往生。禅家说净土，仍归于禅宗，去信愿说，果能依之而做，亦可开悟。而未断惑业，欲了生死，则梦也梦不著。以凡夫往生，由信愿感佛，故能仗佛慈力，带业往生。今既不生信愿，又将佛一一说归自心，何由感佛。感应不符，则生自生，佛自佛，以横超法，作竖出用，其得益浅而受损深，不可不知。得益者，依彼所说，亦能开悟，受损者，既去信愿，则无由仗佛慈力。吾故曰，真修净土人，用不得禅家开示，以法门宗旨不同故，祈为慧察。如不以为然，请求之大通家，庶可契汝心志矣，光固不执著也。（增广文钞卷二复何慧昭居士书）</p>
<p><a name="a56"></a><span lang="EN-US" style="color:#333399">56．女人临产怎样避免难产等危险？</span></p>
<p>女人临产，每有苦痛不堪，数日不生，或致殒命者。又有生后血崩，种种危险，及儿子有慢急惊风，种种危险者。若于将产时，至诚恳切出声朗念南无观世音菩萨，不可心中默念，以默念心力小，故感应亦小。又此时用力送子出，若默念，或致闭气受病。若至诚恳切念，决定不会有苦痛难产，及产后血崩，并儿子惊风等患。纵难产之极，人已将死，教本产妇，及在旁照应者，同皆出声念观世音。家人虽在别房，亦可为念。决定不须一刻工夫，即得安然而生。外道不明理，死执恭敬一法，不知按事论理，致一班念佛老太婆，视生产为畏途，虽亲女亲媳，亦不敢去看，况敢教彼念观音乎。须知菩萨以救苦为心，临产虽裸露不净，乃出于无奈，非特意放肆者比。不但无有罪过，且令母子种大善根。此义系佛于药师经中所说，非我自出臆见，我不过为之提倡而已。（药师经，说药师佛誓愿功德，故令念药师佛。而观音名号，人人皆知，固不必念药师佛，而可念观音也。）（文钞续编卷上一函遍复）若是女人，倘肯念佛，必无生产之痛苦。若平日不知念佛之女人，临产极苦，倘肯志诚念南无观世音菩萨，决定立刻安然而生。此事灵感之极，当与一切亲朋，及诸相识说之，俾彼各各得生嘉儿，而且令母子同得安乐，同种善根。有小知见者，谓临产裸露不净，念之获罪。不知此系性命相关，不得以平日无事时之仪式为论。譬如儿女堕于水火之中，一呼父母，父母即时便往救援。决定不以衣冠不整齐，身体不洁净，而不救也。若因此不救，亦不得名为佛菩萨矣。若在平日，固当竭诚尽敬，不得以临产之事，引以为例。（文钞续编上复吴慧诒罗慧树居士书）</p>
<p><a name="a57"></a><span lang="EN-US" style="color:#333399">57．女人来月经时可以念佛礼佛吗？</span></p>
<p>女人从十二三岁，至四十八九岁，皆有月经。有谓当月经时，不可礼拜持诵，此语不通情理。月经短者，二三日即止，长者六七日方止。修持之人，必须念念无间，何可因此天生之小恙，竟令废弃其修持乎。今谓当月经时，可少礼拜，（宜少礼，不是绝不作礼也。）念佛诵经，均当照常。宜常换洗秽布。若手触秽布，当即洗净。切勿以触秽之手，翻经，及焚香也。佛法，法法圆通，外道只执崖理。世人多多只信外道所说，不知佛法正理，故致一切同人，不能同沾法益也。（文钞续编卷上一函遍复）</p>
<p>女子经期，乃大半世之痼疾，发必数日，何可以因此遂停念佛乎。平时必须致洁致诚，至此虽身体不能致洁，当倍致诚。小衣内必厚衬布，勿令污血流于佛堂。凡手若摸下体，必须洗净。礼拜若不便，当少礼。至于念佛、诵经，则固以志诚恭敬心行之，其功德与平常了无减少。以佛为一切众生之大慈悲父母，当此病发时，能至诚念佛，则当倍生怜愍。若如愚人所执，身有此不洁之病，则不可念佛。若儿女堕于圊厕之中，亦不可呼父母以求救援也，有是理乎。（文钞续编卷上致自觉居士书）</p>
<p><a name="a58"></a><span lang="EN-US" style="color:#333399">58．念佛人为什么也会惨死？</span></p>
<p>今有一疑问，请求老法师慈悲开示。弟子吃素念佛，已经多年。因为信佛之人，为十方三世诸佛之所护念，天龙八部，大力神王，常随拥护。往世恶业，亦渐消灭，纵有怨对，不能为害。此乃佛经所说，决非虚语。讵于三月间，接到上海舍亲处来一讣闻，系一极信佛之张太太，吃素已二十余年，常到居士林听经。逢人必劝念佛吃素，心极慈悲行善。不料一日，送素菜与某师兄，在马路上行走，为汽车轧死。后为巡捕房收去，至三日后，其家子孙晓得，始去领归安殓。余闻悉之下，心中非常惊惶，至今疑惑不解。且佛会中人闻之，亦均不安。故特上书，恳求老法师开导，指示所以然之故。何以临终如是之苦，究竟可能往生西方否。说个明白，可使大家安心念佛，不胜感德之至。（周颂尧居士原函）接手书，知阁下于佛法道理，尚未真明。吾人从无始以来，所作恶业，无量无边。华严经云，假使恶业有体相者，十方虚空不能容受。须知人之修持，果真诚无伪，便能转业。转重报后报，为现报轻报。凡夫肉眼，只能见当时之吉凶事实，不能知过去与未来之因果何如。此老太太，多年精修，一朝惨死，或者由此苦报，便可消灭所造三途恶道之报，而得生善道。或在生有真信愿，亦可往生西方。但吾人既无他心道眼，不敢臆断，谓决定往生，与决定不往生也。其可决定者，为善必有善报，作恶必有恶报。为善而得恶报，乃宿世之恶业果报，非现在之善业果报也。汝等诸人，见此老人，得此果报，心中便有为善无福，善不足为之邪见，故致惊惶疑惑。其知见，与未闻佛法之人，有何各异。倘深信佛言，决不以此事，作此惊惶疑惑之态。以因果之事，重叠无尽，此因未报，彼果先熟。如种稻然，早种者早收。如欠债然，力强者先牵。古有一生作善，临终恶死，以消灭宿业，次生便得富贵尊荣者。如宋阿育王寺一僧，欲修舍利殿，念沂亲王有势力，往募，所捐无几，愤极，以斧于舍利殿前断其手，血流而死。即时，其王生一子，哭不止。奶母抱之游行，至挂舍利塔图处则不哭，离开又哭。遂将其图取下，奶母常向彼持之，则永不哭。王闻而异之，遂使人往育王问其僧，则即于其子生日，断手流血而死。彼王遂独修舍利殿。及年二十，宁宗崩，无子，遂令彼过继，为皇帝四十一年，即宋理宗也。此僧之死，亦属惨死，使无常哭不止，见舍利图则不哭，人谁知此子，乃此僧断手惨死者之后身乎。此事载阿育王山志，光于光绪二十一年，拜舍利数十日，看之。明理之人，任彼境遇如何，决不疑因果有差，佛语或妄。不明理，守死规矩，而不知因果复杂，遂致妄生疑议，总因心无正见故也。如所说念佛之人，有三宝加被，龙天护佑，此系一定之理，断不致或有虚妄。然于转重报后报，为现报轻报之理，未能了知，故不免有此种不合理之疑议也。昔西域戒贤论师，德高一世，道震四竺。（四天竺国。）由宿业故，身婴恶病，其苦极酷，不能忍受，欲行自尽。适见文殊、普贤、观世音、三菩萨降，谓曰，汝往昔劫中，多作国王，恼害众生，当久堕恶道。由汝宏扬佛法，故以此人间小苦，消灭长劫地狱之苦，汝宜忍受。大唐国有僧，名玄奘，当过三年，来此受法。戒贤论师闻之，遂忍苦忏悔，久之遂愈。至三年后，玄奘至彼，戒公令弟子说其病苦之状。其说苦之人，哽咽流泪，可知其苦太甚。使不明宿世之因，人将谓戒贤非得道高僧。或将谓如此大修行人，尚得如此惨病，佛法有何灵感利益乎。汝等心中所知者小，故稍见异相，便生惊疑。无善根人，遂退道心。倘造恶之人现得福报，亦复如是起邪见心。不知皆是前因后果，及转后报重报，为现报轻报，及转现报轻报，为后报重报等，种种复杂不齐之故也。（文钞续编卷下复周颂尧居士书）</p>
<p><a name="a59"></a><span lang="EN-US" style="color:#333399">59</span><b><span style="color:#333399">．</span></b><span style="color:#333399">念佛人可以自杀以求早点往生吗？<span lang="EN-US"></span></span></p>
<p>念佛之人，不复作生死业，然宿业未尽，何能即得往生。若厌世心切，竭诚尽敬，专志念佛，求佛垂慈，早来接引，则亦有之。若自戕其生，以期往生，则便成枉死鬼矣。以彼工夫未到而自戕，当其正戕时，已经心失正念。况其戕之之苦，苦不可喻。心失正念，何能与佛相应，蒙佛接引也。此种邪见，自误误人，害岂有极。切勿说此话，免得无知受害。（文钞续编卷下复吴沧洲居士书三）</p>
<p><a name="a60"></a><span lang="EN-US" style="color:#333399">60</span><b><span style="color:#333399">．</span></b><span style="color:#333399">三界六道轮回中谁是我们的依靠？<span lang="EN-US"></span></span></p>
<p>又汝已皈依佛法，当须晓得世间事事无常。若不极力念佛求生西方，则随业轮回于三途六道中，何可底止。此子之去，益当知一切事皆不可倚靠，唯有西方阿弥陀佛，乃我等一切众生之大倚靠。（文钞续编卷上复德畅居士书）</p>
<p><a name="a61"></a><span lang="EN-US" style="color:#333399">61．世间人事务繁多对念佛有妨碍吗？</span></p>
<p>净土法门，一切世间事务，均无所碍。但须各尽其分，如父慈、子孝，兄友、弟恭，夫和、妇顺，主仁、仆忠，而已。（文钞续编卷上复姚维一居士书）</p>
<p><a name="a62"></a><span lang="EN-US" style="color:#333399">62．念三十六万亿一十一万九千五百同名同号阿弥陀佛功德更大吗？</span></p>
<p>龙舒文，令念三十六万亿一十一万九千五百同名同号阿弥陀佛，此事当从用工上论，不当从多少上论。此一句，若单念六字佛号，虽日念十万，念满百年，也不及此一句之数。然则念六字者，念一生，不及念一句。而念一句者，纵有信愿，未必即能往生。念一生，而有信愿者，决定可以往生。且依诸祖成规，念六字名号，切勿以多少计。须知阿弥陀佛，是法界藏身，即此一名，即圆摄十方三世一切佛号，何止三十六万亿一十一万九千五百耶。（文钞续编卷上复陈其昌居士书）</p>
<p><a name="a63"></a><span lang="EN-US" style="color:#333399">63．为什么念佛时觉得有妄想？</span></p>
<p>又不念佛时，妄想虽多，无由而知。非不念时无妄想也。譬如屋中虚空，纵极好的眼，也看不见有灰尘。若窗缝中照来一线之太阳光，则见光中之灰尘，飞上飞下，了无止息。而光未到处，仍然不见有灰尘。是知念佛时，觉得有妄想，还是念佛的好处。不念佛时，完全在妄想窠里，故不知也。（文钞续编卷上复又真师觉三居书）</p>
<p><a name="a64"></a><span lang="EN-US" style="color:#333399">64．念佛有什么规矩仪式？</span></p>
<p>念佛人，宜行、住、坐、卧、心常忆念。平时须于洁净处，衣冠整齐时，或出声念，或默念皆可。唯睡眠，及大小便，裸体澡浴时，只可默念，不宜出声。若遇刀兵水火灾难，则任是何地，何种形仪，皆须出声念，以出声比默念更为得力故也。若女人生儿子时，当于未生前即念。及至临盆，虽裸体不洁，亦宜出声。此时有性命相关，如堕水火以求救援，不得论仪式不庄，污秽不净等也。女人难产，不是与所生儿女有怨，便是宿世怨家，障不许生，令其受苦。能念佛，并旁边料理之人同为念佛，则彼等怨家闻佛声，当即退避，不敢为碍矣。是以女子从小，便当令其念佛，以期预灭此难。若平时常念佛之人，断不至有此危难。即平时不念佛之人，能志心念，亦必定易生。愚人执崖理，谓家中女人生子，家中都不可供佛，也不可念佛，否则得罪。此系执死方子医变证者，只知其常，不知其变，可哀也已。汝能将此义，与亲邻妇女说，其功德甚大，而毫无所费，可谓拯人于未危。但须详为分别，切不可谓女人生子，裸体污秽皆无碍，平常亦了无敬畏，不须净洁，则又获罪不浅。平常须依常理，月经来，及生产，乃是变理。（文钞续编卷上致自觉居士书）</p>
<p><a name="a65"></a><span lang="EN-US" style="color:#333399">65．常淹死人的地方怎样避免再淹死人？</span></p>
<p>然溺人之处，常有人溺，即所谓求替死鬼者。当于其处，立一木标，上用极厚白洋铁板，刻南无阿弥陀佛六字。字要大，要看得远，要能经久，可息此祸。以刻此字之人之慈心，感佛之慈光加被，以后决保无有此祸。即此可见佛慈悲力，不可思议。（文钞续编卷上复崔德振居士书五）</p>
<p><a name="a66"></a><span lang="EN-US" style="color:#333399">66．怕鬼及有怨业病怎么办？</span></p>
<p>在家人念蒙山，有何不可，此系普结孤魂缘者。小则蒙山，中则焰口，大则水陆，同是一事。常结孤魂缘，则常吉祥矣。人不敢念者，意恐招鬼。不知鬼与人混处，无地无鬼，即不招鬼，谁家无鬼乎。鬼比人当多百千倍，人若怕鬼，当积德行善，则鬼便敬而护之。人若做暗昧事，鬼便争相揶揄，故难吉祥。人若知此，虽在暗室，亦不敢起坏念头，况坏事乎。此种鬼，乃善鬼，人来则让开，人去则又遍占其地。若厉鬼发现，则有大不吉祥。放蒙山，若至诚，虽厉鬼，亦当谨遵佛敕，不复为厉。是以凡怨业病，医不能愈者，至诚念佛、念观音，即可速愈，乃怨鬼蒙念佛恩，得生善道而去耳。可知人人面前，常有许多善鬼、或恶鬼。怕鬼之人，当存好心，说好话，行好事，所有之鬼，通成卫护之人矣。此鬼唯恐不多，越多越好，用怕作么。（文钞续编卷上与陈慧恭居士书）</p>
<p><a name="a67"></a><span lang="EN-US" style="color:#333399">67．净土法门是小乘吗？</span></p>
<p>光以五十八年之阅历，知净土一法，为十方三世一切诸佛，上成佛道，下化众生之总持法门。余诸法门，虽则高深玄妙，而博地凡夫，谁能现生亲证，而得其实益。唯信、愿、念佛、求生西方，则可仗佛慈力，接引往生。既生西方，则超凡入圣，了生脱死，最下者，便与小乘四果阿罗汉，圆教七信位菩萨齐。是知净土法门，乃如来一代所说诸法门中之特别法门，不得以一切法门之修证相比而论。现在许多大聪明人，视净土为小乘，不但自不修持，且多方辟驳，破人修持。不知此法，乃凡圣同修之法。将堕地狱之业力凡夫，能念佛名，即可直下往生。将成佛道之等觉菩萨，尚须以十大愿王功德，迥向往生西方极乐世界，以期圆满佛果。大矣哉，净土法门也。可怜哉，不唯不修持，而复辟驳之大聪明人。幸矣哉，愚夫愚妇，信愿持名，得与观音势至清净海众同为伴侣。彼大聪明人，纵有宿福，不即堕落三途，而望愚夫愚妇之肩背而不可得。况既谤此法，难免堕落乎。彼受病，在好高务胜，实不知高胜之所以耳。使彼上观华藏海众诸菩萨，一致进行，以十大愿王求生西方，则惭愧欲死，何敢视此法门为小乘，而不屑修持乎。（文钞续编卷上复陈慧恭孙慧甲书）</p>
<p><a name="a68"></a><span lang="EN-US" style="color:#333399">68．念佛求生西方可兼念观音、药师佛吗？</span></p>
<p>至于念佛也好，念观音也好，何必多此一种闲计校。光以末劫苦重，观音悲深，故每令人兼念，以期速获慈护也。然念佛亦非无感通，而念佛亦非不可兼念观音也。专兼均可，佛亦曾令人念，故知了无妨碍也。若念弥陀求生西方，又念药师求生东方，则不可。弥陀、观音，同是一事。而观音悲深愿重，故当兼念，以期速得感通也。（文钞续编卷上复念佛居士书）观音求生西方，亦可往生西方，但不可谓何必更念阿弥陀佛。以观音乃阿弥陀佛之辅弼也。弥陀是主，观音是宾。弥陀如国王，观音如冢宰。善会其意，即可无疑。（文钞三编卷二复丁普静居士书）</p>
<p><a name="a69"></a><span lang="EN-US" style="color:#333399">69．学佛者念佛而不明教理是否遗憾？</span></p>
<p>念佛修持，如服药然。能明教理，如备知病源、药性、脉理。再能服药，所谓自利利他，善莫大焉。若不能如是，但肯服先代所制之阿伽陀药，亦可愈病，亦可以此药，令一切人服以愈病。只取愈病，固不必以未知病源、药性、脉理，为憾也。（文钞续编卷上复念佛居士书）</p>
<p><a name="a70"></a><span lang="EN-US" style="color:#333399">70．无量寿经唯除五逆诽谤正法与观经下下品是否矛盾？</span></p>
<p>至于无量寿经，乃至十念，咸皆摄受。唯除五逆，诽谤正法者，此约平时说，非约临终说。以其既有五逆之极重罪，又加以邪见深重，诽谤正法，谓佛所说超凡入圣，了生脱死，及念佛往生之法，皆是诓骗愚夫愚妇奉彼教之根据，实无其事。由有此极大罪障，纵或有一念十念之善根，由无极惭愧极信仰之心，故不能往生也。观经下下品，乃约临终阿鼻地狱相现时说。虽不说诽谤正法，而其既五逆十恶，具诸不善，必不能不谤正法。若绝无谤法之事，何得弑阿罗汉，破和合僧，出佛身血乎。每有作此无谤法，彼有谤法解者，亦极有理。但既不谤法，何又行三种大逆乎。是知四十八愿，系约平时说。观经下下品，是约已见地狱至极之苦相说。其人恐怖不可言宣，一闻佛名，哀求救护，了无余念，唯有求佛救度之念。虽是乍闻乍念，然已全心是佛，全佛是心，心外无佛，佛外无心。故虽十念，或止一念，亦得蒙佛慈力，接引往生也。四十八愿，乃约平时说，观经下下品，乃约临终说。由时事不同，故摄否有异。谓为冲突，则成凿死卯子汉矣。（文钞续编卷上复善觉大师书）</p>
<p>四十八愿中，十念称名，即得往生，唯除五逆，诽谤正法。此约平时说。以五逆罪大，谤法不信，此种罪障，岂悠悠泛泛之修持所能灭乎。观经五逆十恶，将欲命终，地狱相现，有善知识（此不论僧俗男女、但能教彼念佛者、即名善知识、）教以念佛，或止十声，或不及十声，直下命终，亦得仗佛慈力，带业往生。此之十念，比平常之十念，其猛切有天渊相殊之势，故得往生也。以地狱极苦所逼，其一闻佛名，乃以全副精神为之称念。除此念外，绝无他念。虽非亲证一心不乱，然其心毕竟了无异念。当此之时，绝无有三心二意，疑信相参之心相，故不言及谤法。即平素谤法之人，亦必如堕水火以求救援，何暇生疑起谤耶。往生论谓谤法者，决定不生。以既谤正法，自无正信，何能往生。此极劝人生正信耳。若先曾谤法，后知改悔，则得往生。譬如病愈，即是好人。归降，即是顺民也。若谓谤法之人，后纵改悔，亦不得往生，便完全失却修持准绳。与儒教尚不合，况佛以一切众生同具佛性，皆当成佛乎。书云，惟圣罔念作狂，惟狂克念作圣。是知儒佛皆以改过迁善，以期希圣希贤，断惑证真为事也。世人不善会其意。徒执其文，自生障碍。可不哀哉。（文钞三编卷三复陈薪儒居士书）</p>
<p><a name="a71"></a><span lang="EN-US" style="color:#333399">71．都摄六根净念相继是什么意思？</span></p>
<p>楞严经大势至菩萨云，都摄六根，净念相继，得三摩地，斯为第一，注重在听。六根，即眼、耳、鼻、舌、身、意。心，即意根。口，即舌根。听，即耳根。心念、口念、耳听，此三根一摄，眼也不会东张西望，鼻也不会闻别的气味，身也不敢放逸懈怠，故名都摄六根。都摄六根而念，自无污杂妄念，故名净念。净念，必须要常常相继不断，故名净念相继。能净念相继，久而久之，则得念佛三昧。此都摄六根，净念相继，为得三昧之第一妙法。故云，得三摩地，斯为第一。三摩地，即三昧之别名。如此念之，决有净念常存，妄念全无之一日。（文钞续编卷上复修净师书）</p>
<p><a name="a72"></a><span lang="EN-US" style="color:#333399">72．为什么说持名念佛最利末法钝根之士？</span></p>
<p>念佛一法，乃佛教之总持法门。但有专念自佛，专念他佛，兼念自他佛之不同。专念自佛者，如诸经中，深穷实相，以期悟证，乃于五阴、六入、十二处、十八界、七大、等诸法中，以般若智照，了达此一切法，当体全空，亲见本具妙真如性。及禅宗看念佛的是谁，并各种话头，以期亲见父母未生前本来面目者是。此于四种念佛中，名为实相念佛焉。专念他佛，有三种念法。一观想，谓依十六观经作观，或专观白毫，或但观丈六八尺之佛身，或观广大法身，及具观十六种观。二观像，谓对佛形像，想佛相好光明等。三持名，谓一心称念阿弥陀佛圣号。此三种念佛，法虽不同，皆需具有真信切愿，方可与佛感应道交，方可决定现生出此娑婆，生彼极乐。此四种念佛，唯实相念佛，谛理最深，然颇不易修。以唯仗自己戒定慧，及参究照察之力，别无他力补助。若非宿根成熟，则悟尚不易，何况实证。唯持名念佛，下手最易，成功最速。傥能都摄六根，净念相继，必于现生亲证念佛三昧，临终决定往生上品。纵根机陋劣，未证三昧，但以信愿持佛名号，如子忆母，常时无闲，迨至临终，感应道交，仗佛慈力，带业往生，末世众生，唯此是赖。否则但种来因，难得实益。果能志心持念，念到全心是佛，全佛是心，心外无佛，佛外无心，无念而念，念而无念，心佛两彰，而复双泯时，则实相妙理，觌体显露，西方依正，彻底圆彰。即持名而深达实相，不作观而亲见西方。摄机最普，得益最深，最利末法钝根之士，大畅如来出世之怀。以故从上知识，多皆注重于持名一门，此念他佛之大致也。至于自他俱念，即所谓禅净双修者。有以专看念佛的是谁，以期明心见性，不以信愿求生为事者。虽似禅净双修，实为有禅无净。既无信愿，莫由仗佛力以带业往生。傥未到业尽情空地位，又不能仗自力以了生脱死。是知禅净双修，唯具深信愿者方能得益。否则固不如专致力于持佛名号一门也。（文钞续编卷下弥陀圣典序民（二十年））</p>
<p><a name="a73"></a><span lang="EN-US" style="color:#333399">73．临终助念有哪三大要点？</span></p>
<p>世间最可惨者，莫甚于死，而且举世之人，无一能幸免者，以故有心欲自利利人者，不可不早为之计虑也。实则死之一字，原是假名，以宿生所感一期之报尽，故舍此身躯，复受别种身躯耳。不知佛法者，直是无法可设，只可任彼随业流转。今既得闻如来普度众生之净土法门，固当信愿念佛，预备往生资粮，以期免生死轮回之幻苦，证涅槃常住之真乐。其有父母兄弟，及诸眷属，若得重病，势难痊愈者。宜发孝顺慈悲之心，劝彼念佛求生西方，并为助念，俾病者由此死已，即生净土，其为利益，何能名焉。今列三要，以为成就临终人往生之据。语虽鄙俚，意本佛经，遇此因缘，悉举行焉。言三要者，第一、善巧开导安慰，令生正信。第二、大家换班念佛，以助净念。第三、切戒搬动哭泣，以防误事。果能依此三法以行，决定可以消除宿业，增长净因，蒙佛接引，住生西方。一得住生，则超凡人圣，了生脱死，渐渐进修，必至圆成佛果而后已。如此利益，全仗眷属助念之力。能如是行，于父母，则为真孝。于兄弟、姊妹，则为真弟。于儿女，则为真慈。于朋友、于平人，则为真义真惠。以此培自己之净因，启同人之信向，久而久之，何难相习成风乎哉。今为一一条陈，庶不至临时无所适从耳。第一、善巧开导安慰，令生正信者。切劝病人，放下一切，一心念佛。如有应交代事，速令交化。交代后，便置之度外，即作我今将随佛往生佛国，世间所有富乐眷属种种尘境，皆为障碍，致受祸害，以故不应生一念系恋之心。须知自己一念真性，本无有死。所言死者，乃舍此身而又受别种之身耳。若不念佛，则随善恶业力，复受生于善恶道中。（善道，既人，天。恶道，既畜生，饿鬼，地狱。修罗，则亦名善道，亦名恶道，以彼修因感果，均皆善恶夹杂故也。）若当临命终时，一心念南无阿弥陀佛，以此志诚念佛之心，必定感佛大发慈悲，亲垂接引，令得住生。且莫疑我系业力凡夫，何能以少时念佛，便可出离生死，往生西方。当知佛大慈悲，即十恶五逆之极重罪人，临终地狱之相已现，若有善知识教以念佛，或念十声，或止一声，亦得蒙佛接引，住生西方。此种人念此几句，尚得住生，又何得以业力重，念佛数少，而生疑乎，须知吾人本具真性，与佛无二，但以惑业深重，不得受用。今既归命于佛，如子就父，乃是还我本有家乡，岂是分外之事。又佛昔发愿，若有众生，闻我名号，志心信乐，乃至十念，若不生者，不取正觉。以故一切众生，临终发志诚心，念佛求生西方者，无一不垂慈接引也。千万不可怀疑，怀疑即是自误，其祸非小。况离此苦世界，生彼乐世界，是至极快意之事，当生欢喜心。千万不可怕死，怕死则仍不能不死，反致了无生西之分矣。以自心与佛相违反故，佛虽具大慈悲，亦无柰不依佛教之众生何。阿弥陀佛万德洪名，如大冶洪炉。吾人多生罪业，如空中片雪。业力凡夫，由念佛故，业便消灭。如片雪近于洪炉，既便了不可得。又况业力既消，所有善根，自然增长殊胜，又何可疑其不得生，与佛不来接引乎。如此委曲宛转开导安慰，病人自可生正信心，此系为病人所开导者。至于自己所应尽孝致诚者，亦唯在此，切不可随顺俗情，求神问医。大命将尽，鬼神医药，岂能令其不死乎。既役情于此种无益之事，则于念佛一事，便纷其诚恳，而莫由感通矣。许多人于父母临终，不惜资财，请许多医生来看，此名卖孝，欲世人称我于父母为能尽孝。不知其天地鬼神，实鉴其心。故凡于父母丧葬等事，过于张罗者，不有天灾，必有人祸。为人子者，宜注重于亲之神识得所，彼世俗所称颂，固不值明眼人一哂，况极意邀求，以实罹不孝之大咎乎。第二、大家换班念佛，以助净念者。前已开导病人，令生正信。然彼病人，心力孱弱，勿道平素绝不念佛之人，不易相继长念，即向来以念佛为事者，至此亦全仗他人相助，方能得力。以故家中眷属，同应发孝顺慈悲之心，为其助念佛号。若病尚未至将终，当分班念，应分三班，每班限定几人。头出声念，二三班默持。念一点钟，二班接念，头班、三班、默持。若有小事，当于默持时办。值班时，断断不可走去。二班念毕，三班接念，终而复始。念一点钟，歇两点钟，纵经昼夜，亦不甚辛苦。须知肯助人净念往生，亦得人助念之报。且莫说是为父母尽孝应如是，即为平人，亦培自己福田，长自己善根，实为自利之道，不徒为人而已。成就一人往生净土，即是成就一众生作佛，此等功德，何可思议。三班相续，佛声不断。病人力能念，则随之小声念，不能念，则摄耳谛听，心无二念，自可与佛相应矣。念佛声不可太高，高则伤气，难以持久。亦不可太低，以致病人听不明白。不可太快，亦不可太慢。太快则病人不能随，即听亦难明了。太慢则气接不上，亦难得益。须不高不低，不缓不急，字字分明，句句清楚。令病者字字句句，入耳经心，斯易得力。念佛法器，唯用引磬，其他一切，概不宜用。引磬声清，听之令人心地清净。木鱼声浊，故不宜用于临终助念。又宜念四字佛号。初起时，念几句六字，以后专念阿弥陀佛四字，不念南无，以字少易念。病人或随之念，或摄心听，皆省心力。家中眷属如此念，外请善友亦如此念，人多人少均如此念。不可一起念，歇歇又念，致令病人，佛念间断。若值饭时，当换班吃，勿断佛声。若病人将欲断气，宜三班同念。直至气断以后，又复分班念三点钟，然后歇气，以便料理安置等事。当念佛时，不得令亲友来病人前，问讯谕慰。既感情来看，当随念佛若干时，是为真实情爱，有益于病人。若用世间俗情，直是推人下海，其情虽可感，其事基可痛。全在主事者明道理，预令人说之，免致有碍面情，及贻害病人，由分心而不得往生耳。第三、切戒搬动哭泣，以防误事者。病人将终之时，正是凡、圣、人、鬼、公判之际，一发千钧，要紧之极。只可以佛号，开导彼之神识，断断不可洗澡、换衣，或移寝处。任彼如何坐卧，只可顺彼之势，不可稍有移动。亦不可对之生悲感相，或至哭泣。以此时身不自主，一动则手足身体，均受拗折扭曲之痛，痛则嗔心生，而佛念息。随嗔心去，多堕毒类，可布之至。若见悲痛哭泣，则情爱心生，佛念便息矣。随情爱心去，以致生生世世，不得解脱。此时，所最得益者，莫过于一心念佛。所最贻害者，莫过于妄动哭泣。若或妄动哭泣，致生嗔恨，及情爱心，则欲生西方，万无有一矣。又人之将死，热气自下至上者，为超升相。自上至下者，为堕落相。故有顶圣、眼天生，人心、饿鬼腹，畜生膝盖离，地狱脚板出之说。然果大家至诚助念，自可直下往生西方。切不可屡屡探之，以致神识未离，因此或有刺激，心生烦痛，致不得往生。此之罪过，实为无量无边，愿诸亲友，各各恳切念佛，不须探彼热气，后冷于何处也。为人子者，于此留心，乃为真孝。若依世间种种俗情，即是不惜推亲以下苦海，为邀一般无知无识者，群相称赞其能尽孝也。此孝与罗刹女之爱，正同。经云，罗刹女食人，曰，我爱汝，故食汝。彼无知之人之行孝也，令亲失乐而得苦，岂不与罗刹女之爱人相，同乎。吾作此语，非不近人情，欲人各于实际上讲求，必期亡者往生，存者得福，以遂孝子贤孙亲爱之一片血诚，不觉其言之有似激烈也。真爱亲者，必能谅之。</p>
<p>顶圣眼天生等者，谓人气已断，通身冷透，唯头顶独热者，则必超凡入圣，了生脱死也。眼天生者，若眼及额颅处独热，则生天道。心处独热，则生人道。肚腹独热，则生饿鬼道。膝盖独热，则生畜生道。脚板独热，则生地狱道。此由人在生时，所造善恶二业，至此感现如是，非可以势力假为也。是时若病人能志诚念佛，再加眷属善友助念之力，决定可以带业往生，超凡入圣耳。不须专事探试征验，以致误事也。至嘱，至祷。（文钞续编卷下临终三大要）</p>
<p><a name="a74"></a><span lang="EN-US" style="color:#333399">74．念佛人怎样对待疾病？</span></p>
<p>人生在世，皆不能免疾病死亡之苦。当此等苦事发现之时，唯有放下万缘，一心念南无阿弥陀佛。若气促，则只念阿弥陀佛四字。一心求佛慈悲，接引你往生西方。除此一念外，心中不可再起一丝毫别种的想念。亦不可望病速好，亦不可另起求神求天保佑的想念。有此种想念，便与阿弥陀佛之心隔开了，因此便不能得佛慈加被之力。你要晓得，天地父母，均不能令你出生死轮迥，唯有阿弥陀佛，能令你出生死轮迥。你若肯放下一切，一心念佛，若世寿未尽，就会速好。若世寿已尽，即往生西方。然不可求病速愈，只可求速往生。求病愈，若寿尽，便不得往生。求往生，若寿未尽，则速得痊愈。往生西方，好处说不尽，较彼生到天上，做天帝天王，尚要高超过无数无量万万万万倍。你切不可痴心妄想怕死，有怕死的心，就不得往生了。我们在世间，犹如蛆在粪坑里，囚在监牢里，苦得了不得。往生西方，如出粪坑监牢，到清净安乐逍遥自在之家乡，何可怕死。若一有怕死的心，便永远在生死轮回中受苦，永无出苦的时期了。你若能出声念，则小声念。不能出声念，则心里默念。耳朵听别人念，心中亦如此念。又眼睛望著阿弥陀佛，（即室中所供的佛）心中想著阿弥陀佛。有别种念起，当自责曰，我要仗佛力生西方，何可起此种念头，坏我大事。你若肯依我所说的念，决定会往生西方，了生脱死，超凡入圣。永劫常受快乐，了无一丝一毫之苦事见闻，又何有此种之疾病苦恼乎。傥心中起烦恼时，要晓得这是宿世恶业所使，要坏我往生西方之道，要使我永远受生死轮回之苦。我而今晓得他是要害我的，我偏不随他转。除过念佛外，一事也不念他。那就能与佛心心相应，蒙佛接引，直下往生矣。好记我语，自可速得莫大之利益。（文钞续编卷下示华权师病中法语）</p>
<p><a name="a75"></a><span lang="EN-US" style="color:#333399">75．什么是晨朝十念法？</span></p>
<p>十念一法，乃慈云忏主为国王大臣政事多端，无暇专修者设。又欲令其净心一心，故立尽一口气为一念之法。俾其心随气摄，无从散乱。其法之妙，非智莫知。然只可晨朝一用，或朝暮并日中三用，再不可多，多则伤气受病。切不可谓此法最能摄心，令其常用，则为害不小。（文钞三编卷一复丁福保居士书四）</p>
<p><a name="a76"></a><span lang="EN-US" style="color:#333399">76．请示念佛方法？</span></p>
<p>念佛之法，各随机宜，不可执定。然于一切法中，择其最要者，莫过于摄耳谛听。念从心起，声从口出，音从耳入。行住坐卧，均如是念，如是听。大声，小声，心中默念，均如是听。默念时，心中犹有声相，非无声也。大势至念佛圆通章云，都摄六根，净念相继，得三摩地，斯为第一。念佛时能摄耳谛听，即都摄六根之法。以心念属意根，口念属舌根，耳听则眼不他视，鼻不他嗅，身必不放逸懈怠，故名都摄六根。摄六根而念，则杂念渐息，以至于无，故名净念。净念能常相继不间断，便可得念佛三昧。三摩地，即三昧之异名。吾人随分随力念，虽未能即得三昧，当与三昧相近。切不可看得容易，即欲速得，则或致起诸魔事。得念佛三昧者，现生已入圣位之人也。故须自量。（文钞三编卷一复徐志一居士书）</p>
<p>无论在家在庵，必须敬上和下。忍人所不能忍，行人所不能行。代人之劳，成人之美。静坐常思己过，闲谈不论人非。行住坐卧，穿衣吃饭，从朝至暮，从著至朝，一句佛号，不令间断。或小声念，或默念，除念佛外，不起别念。若或妄念一起，当下就要教他消灭。常生惭愧心，及生忏悔心。纵有修持，总觉我工夫很浅，不自矜夸。只管自家，不管人家。只看好样子，不看坏样子。看一切人皆是菩萨，唯我一人实是凡夫。汝果能依我所说而行，决定可生西方极乐世界。（文钞三编卷二复叶福备居士书一）</p>
<p><a name="a77"></a><span lang="EN-US" style="color:#333399">77．学佛的人有什么通病？</span></p>
<p>佛法浩瀚。博地凡夫欲于现生了生脱死者，除信愿念佛求生西方外，别无有能满其所愿者。世有多少聪明特达之士，专以研究大乘经论为志事。而于此最简便最圆顿之法，返浅近视之，而不肯修。盖其平素注意深妙之理性，而不详思佛力之叵测，以故弃佛力而仗自力。自负为大通家，卒致只得其名，罕得其实。返逊愚夫愚妇无知无识者横超三界，高登九莲。致自己仍在生死苦海中沉沦莫出，岂不大可哀哉。此世间学佛者大多数之通病。（文钞三编卷二复郭汉儒居士书一）</p>
<p><a name="a78"></a><span lang="EN-US" style="color:#333399">78．吃荤的人可以念佛吗？</span></p>
<p>佛以慈悲为本，汝既吃肉，即无慈悲之心。此语乃为汝真实修行者说。若泛泛悠悠之人，虽不吃素，亦可念佛。非吃荤者，就念不得佛，不可不知。（文钞三编卷二复陈莲英女居士书）</p>
<p>按理宜净素。虽势难即净，但宜少食。即食，亦当存一怜悯度脱之心。非吃荤人念不得佛也。（文钞三编卷三复马宗道居士书一）</p>
<p><a name="a79"></a><span lang="EN-US" style="color:#333399">79．怎样才能生入圣贤之域没登极乐之邦？</span></p>
<p>敦伦尽分，闲邪存诚，诸恶莫作，众善奉行。欲学佛道以脱凡俗，若不注重于此四句，则如无根之木，期其盛茂，无翼之鸟，冀其高飞也。真为生死，发菩提心，以深信愿，持佛名号。博地凡夫欲于现生即了生死，若不依此四句，则成无因而欲得果，未种而思收获，万无得理。果能将此八句，通身荷担，决定可以生入圣贤之域，没登极乐之邦，愿汝勉之。（文钞三编卷二复蔡契诚居士书三）</p>
<p><a name="a80"></a><span lang="EN-US" style="color:#333399">80．求来生做人比求生西方还难吗？</span></p>
<p>你要晓得来生做人，比临终往生还难。何以故，人一生中所造罪业，不知多少。别的罪有无且勿论。从小吃肉杀生之罪，实在多的了不得。要发大慈悲心，求生西方。待见佛得道后，度脱此等众生。则仗佛慈力，即可不偿此债。若求来生，则无大道心。纵修行的工夫好，其功德有限。以系凡夫人我心做出来，故莫有大功德。况汝从无量劫来，不知造到多少罪业。宿业若现，三途恶道，定规难逃。想再做人，千难万难。是故说求生西方，比求来生做人尚容易。以仗佛力加被故，宿世恶业容易消。纵未能消尽，以佛力故，不致偿报。（文钞三编卷三复智正居士之母书）</p>
<p><a name="a81"></a><span lang="EN-US" style="color:#333399">81．什么是笃信因果？</span></p>
<p>又修净土者，当提倡因果。在上智之人，固本乎伦常，了知其所当为，与其所不当为者。对中下之人，若不将因果之说，详细剖明，报应事迹，昭然揭示，何以警其操行，而束其身心。故因果为入道之初门。且笃信因果，亦自不易。小乘初果，大乘初地，乃真能笃信因果者。初地以降，初果以还，一遇违缘，杀盗淫妄，且不可保，起惑造业随之。而聪明之士，犹或小视因果，以为此不过为中下人告。不知粗知其意，不足称为信也。知而不能躬行实践，亦不足称为信也。惟初果初地预流圣人，乃能不受后有。不受后有，不入色声香味触法之人，乃能称为笃信。文钞三编卷四</p>
<p><a name="a82"></a><span lang="EN-US" style="color:#333399">82．问，世俗专认念佛为送死，念观音为保生，以故修净土未精者，及年未老者，临终多因恋世，念观音。助念者，往往徇其意，或从其家属之意，因亦助念观音，不念佛。果病愈，固无憾，否则既碍灵感之名称，又误生西之机缘。未知若遇此根性，如何办法，始圆通。是否先念观音以保生，及其既死，转念佛号以送死乎。或始终专念观音，亦可令彼寿未尽即愈，寿已尽即生西乎。</span></p>
<p>答，人有大病，即当作往生想，一心念佛。若寿未尽，由念佛故，即可速愈。（阿弥陀、即无量寿、即是消灾延寿、）至于为人助念，何可为念观音，又为祈寿乎。念佛，寿未尽亦能延生。念观音，则无求往生之心念。若寿已尽，则误事。非念佛定死，念观音定不能往生。然痴人以无求往生之心念之，故亦只成误事之一种业感也。无量光，即消灾。无量寿，即延寿。念阿弥陀佛，极功尚能成佛，岂不能延寿而令速死乎。（师于答辞中、痴人二字旁、抹三笔以警、后死者、切勿自误也、）（文钞三编卷四答念佛居士问）</p>
<p><a name="a83"></a><span lang="EN-US" style="color:#333399">83．念佛自知不得力，欲加课非但无力，且无时间，如长此以往，恐生西少把握，而此志又决计欲生，究用何法，能万分可靠？</span></p>
<p>答，得生与否，全由信愿之有无。何得妄说闲谈，不以古人所说者为指南。（文钞三编卷四答俞大锡居士问）</p>
<p><a name="a84"></a><span lang="EN-US" style="color:#333399">84．念佛时心多散乱，或说是年龄关系，如年老心散，不能收束，则老年人决不能往生矣，究竟是否由于年龄，抑功夫未到家之故？</span></p>
<p>答，汝之不一心，由于心无正见。无正见，故无真信切愿。有真信切愿，未能一心，亦可往生。无真信切愿，纵能一心，亦难往生。以往生由仗佛力故也。（文钞三编卷四答俞大锡居士问）</p>
